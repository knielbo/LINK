


Fra Gaden
Udgiverens Fortale»Lauter affectation!« svarede engang en Kunstberider mig,
					da jeg forsøgte paa at tydeliggjøre ham det Inhumane i, at vedblive at banke sin
					Kone, naar hun allerede var rørt indtil Taarer. Jeg frygter for, at det
					intelligente Publicum vil sige noget Lignende, naar det aabner nærværende ikke
					synderligt volumineuse Bog, og finder en Fortale, og ovenikjøbet en Fortale,
					hvori jeg siger jeg, og taler om mig selv. Men det faaer ikke at hjælpe. Altsaa:Paa det Portrait, paa den Buste, den Maske, Medaillon eller hvad det nu er, som
					den taknemlige Efterslægt i sin Tid opbevarer efter mig, vil den opmærksomme
					Tilskuer sikkert opdage et ligesaa mærkeligt som særdeles vel udviklet Organ.
					Man vil muligt uleilige sig med lærde Granskninger og speculative Undersøgelser,
					for at udfinde, hvilken Evne eller Lyst i en saa overordentlig Grad beherskede
					mig i levende Live. Jeg iler derfor med at forklare, at hvis et saadant Organ
					virkelig skulde vise sig, hvorom der iøvrigt ikke kan være nogen Tvivl, da maa
					dette være et hidtil uopdaget, for Driver-Lysten. Af alle mulige
					Tilbøieligheder, som pryder Manden, gode og slette, veed jeg mig nemlig ikke at
					være i Besiddelse af nogen saa prægnant som netop denne Lyst til at drive; jeg
					er født dermed, og den danner en integrerende Deel af min Characteer, om jeg
					forøvrigt har nogen. At ligge en Sommerdag paa den nylig slaaede, friske Hø og
					lade sig gjennemvarme af Solen, at see Skyerne seile i Luften, imedens man lader
					Cigaren slukkes, fordi det koster formegen Uleilighed, at holde Ilden vedlige,
					det er en Tilstand, som jeg foretrækker for enhver anden, og jeg reiser mig
					først, naar Sulten tvinger mig dertil. Om Vinteren foretrækker jeg en Gyngestol;
					og heri, synes jeg, ligger det bedste Beviis for, at det ikke er Magelighed
					eller Lyst til et cybaritisk Levnet, der characteriserer mig, men ene, som jeg
					før havde den Ære at bemærke, Driverlysten; hvilke Begreber man maa vel vogte
					sig for at forvexle. Tilmed, jeg gaaer meget eller rettere jeg driver gaaende;
					det er en af mine Hovedbeskjeftigelser, og den er vist ligesaa  opvækkende og forædlende for Aanden som den er sund
					og velgjørende for Legemet.Og saaledes vil jeg da nu kunne fortælle, uden at behøve at frygte for at blive
					spurgt, i hvad Ærinde jeg en Aften sidste Efteraar befandt mig drivende langs
					Husene ved Volden. Veiret var langtfra smukt, thi det var koldt og smaaregnede
					af og til, men Saadant afficerer ingenlunde en Driver; man er forsynet med en
					tæt Paletot, og gaaer aldeles ikke tidligere hjem, om det endogsaa øser
					Skomagerdrenge ned. Tvertimod man befinder sig snarere bedre; man er ikke
					saameget generet og har ikke saa Mange at gaae af Veien for som i godt Veir; og
					har man endelig Færre at see paa, saa ere de Faa til Gjengjæld desto
					interessantere. Dermed være det imidlertid ikke sagt, at jeg ubetinget giver det
					slette Veir Fortrinet; der kan siges meget baade for og imod, og jeg er stærkt
					fristet til at troe, at det snarere beroer paa de tilfældige Omstændigheder end
					paa Veiret, om Aftenen skal bringe noget Resultat. Den omtalte Aften var det
					saaledes næsten for mørkt, og Regnen blæste mig ovenikjøbet i Ansigtet, saa at
					jeg med mine forcerede Skridt og nedbøiede Hoved nær var løbet forbi, uden at
					bemærke hvad jeg nu skal have den Fornøielse at fortælle.Et Vindue i en Stueetage var lukket paa klem; bag dette stod en ung Dame, og
					udenfor en ung Herre, der med sin Paraply skjærmede for Damen, som stod ved det
					aabne Vindue, og som netop sagde idet jeg gik forbi:Og det kan Du foreslaae mig Georg?Klangen af hendes Stemme var melodieus og Tonen sørgmodig; jeg skammede mig
					næsten over mig selv, der uvilkaarlig var standset i Porten tæt ved, for at høre
					efter; men der var alligevel Noget, der lignede det bekjendte: »De maa ikke
					troe, jeg er af det Slags,« og som gjorde, at min bedre Følelse forsvandt og gav
					udelukkende Plads for min Lyst til at gjøre Bekjendtskab med Herrens Forslag.
					Jeg stillede mig derfor ind i Porten som om jeg traadte i Ly for Regnen, og
					hørte saaledes Georg sige:Du maa aldrig have elsket mig, Mary, at Du kan vredes derover. Det er imorgen
					fire Aar siden, jeg saae Dig første Gang; fra den Dag har jeg ikke havt anden
					Tanke end Dig, hverken Nat eller Dag. Jeg vilde have styrtet mig ud i Verden og
					prøvet min Lykke; men Du holdt mig tilbage, og jeg tvang mig ind i disse
					smaalige Forhold, som have nedtrykt mit Sind. Jeg tvang mig til at læse, fordi
					Du lod mig  haabe, at naar jeg fik den Examen,
					som vore usle Forholde forlange, jeg da.... Jeg fik den. Jeg er juridisk
					Candidat med bedste Characteer, Du en Justitsraads Datter; det passer jo sammen
					i alle gode Romaner. Men Din Fader bad mig igaar forskaane sit Huus for mine
					Besøg, og Du indvilliger i at givte Dig med denne formaledidede Kammerraad,
					denne svindsottige Pjalt, som - ja, som eier fyrgetyvetusinde Rigsdaler. Maaskee
					Du elsker ham?Georg! lød den smukke Stemme bebreidende.Men Du har dog forlovet Dig med ham, vedblev Elskeren heftigt, Du har taalt hans
					Kjærtegn, hans væmmelige Kys, Du har maaskee selv - svar mig, - Du tier. Og mig
					nægter Du endnu, - mig, hvem Du har tilsvoret Din Kjærlighed, som, saalænge der
					var det mindste Haab har respecteret Eders taabelige Fordomme, ja, som selv
					engang, da Du glemte dem, erindrede Dig derom.Georg!Er det ikke sandt? eller erindrer Du maaskee ikke -?Jo, men jeg takker Dig evigt, at jeg uden at behøve at rødme, kan række min
					Forlovede Haanden for Alteret.Forbandet, skreg Elskeren, men en skraldende Vægterpibe overdøvede i det samme
					hans OrdDer er Ildløs, sagde Damen; Gud, søde Georg, skynd Dig bort, at man ikke seer
					Dig. - Og Vinduet blev smækket i.Ja, jeg fortjener at pibes ud, sagde Elskeren, der, idet han gik mig forbi, slog
					sig med den knyttede Haand for Panden, og gav flere lignende Tegn paa en heftig
					Forbittrelse. Lygtens Skin faldt paa hans Ansigt; det var min Ven Georg Skou.Den Sygdom have vi alle havt, sagde jeg til mig selv, idet jeg forlod min Port og
					gik ned ad Gaden, som nu paa engang var bleven oplivet. Folk løb hid og did og
					satte Vandkar ud; thi Ilden var i et Huus tæt ved Hjørnet. Her var man i fuld
					Virksomhed med at redde, og alle Meublerne bleve baarne over til Volden, da man
					der antog dem i Sikkerhed Jeg fandt Tilfældet saare gunstigt, og satte mig i en
					reddet Lænestol, for i Mag at iagttage Ildens Fremskridt og senere Aftagen, samt
					hvad andet Mærkeligt der er at observere ved en Ildebrand Længe havde jeg
					imidlertid ikke havt Gavn af min Plads, før en Karl, der bar et Skrivebord, kom
					hen og læssede dette af ved Siden af mig. Han henvendte sig med megen
					Omstændelighed til mig, for at forklare, at der laae Penge derpaa og opfordrede
					mig til at overbevise  mig derom, samt om at
					han ikke havde taget dem. Jeg efterkom hans Forlangende, og fandt ganske rigtigt
					en Sum af syv Skilling liggende i et Æskelaag.Nu er De Vidne, sagde han, Pengene er der.Gudbevares, sagde jeg; men jeg har rigtignok ikke isinde at blive her den hele
					Nat.Gjør Ingenting, svarede Karlen, De kan stadigt væk bevidne, at jeg ikke har taget
					dem.Jeg beroligede ham, og han løb afsted for at redde mere. I mit stille Sind
					besluttede jeg, ikke at være mindre samvittighedsfuld end Karlen, og at bevogte
					den reddede Skat, indtil i det mindste en Anden kom, til hvem jeg kunde
					overdrage Ansvaret. Men uheldigvis faldt mit Øie paa nogle beskrevne Ark, der
					laae paa Bordet. Jeg kjender ingen større Fristelse; jeg kan neppe gaae forbi et
					Stykke skrevet Papir, som ligger paa Gaden, uden først at gjøre mig bekjendt med
					Indholdet; hvor var det da muligt at lade dette ligge urørt, især nu, da Huset
					brændte saa klart og Haandskrivten var saa tydelig, at der ingen Uleilighed var
					forbunden med at kige deri. Jeg saae strax, at det var et Slags Dagbog;
					Slutningen var endogsaa skreven for kort Tid siden; Blækket var næsten vaadt
					endnu. Min Nysgjerrighed var stærkt pirret; jeg vil ikke dølge det, jeg er ikke
					ganske fri for denne Feil; min nys opvakte Samvittighedsfuldhed sov ganske ind
					alt som jeg læste videre. Jeg skuede omkring. Der var Ingen i Nærheden, som saae
					ud til at være Eiermanden. Pludselig faldt det mig ind, hvor let Papirer kunne
					fordærves af Regnen eller spredes for Vindene som salig Trops kritiske Blade.
					Jeg samlede Manuscriptet sammen. Det forekom mig, at jeg havde seet
					tilstrækkeligt paa Branden, jeg kunde altid faae Leilighed at levere Eieren sine
					Papirer, hans Navn vilde vel findes deri; kort, der var altfor mange Grunde for
					at gaae, til at jeg skulde blive et Øieblik længer. Jeg skyndte mig afsted, og
					overlod den mig betroede Pengesum til den lunefulde Skjæbne, eller til den
					Første den Bedste, der kunde have Brug for syv Skilling.Jeg var imidlertid ikke naaet ret langt med mine fundne Papirer, Luerne af det
					brændende Huus oplyste endnu mine flygtende Fjed, da min Opmærksomhed blev
					henvendt paa to Herrer og en Dame, der standsede for at see paa Ilden. Den
					yngste af Herrerne sagde:Saa, nu slog Ilden ud af dine Vinduer, Vilhelm; Herregud, vi have  dog havt mangen fornøielig Time i det gamle Hummer.
					- Damen, der holdt den Anden under Armen, græd, og sagde:Der har jeg levet min bedste TidAa lad det brænde, sagde hendes Ledsager i en ligegyldig Tone; jeg har assureret.
					Tilmed, vi ere jo gaaet ud for at opsøge os en anden Vigvam, lad saa kun
					Flammerne udslette Sporet af vor gamle. Men kom, lad os gaae; jeg synes ikke her
					er fuldkomment comfortabelt.Ja, lad os gaae, sagde den Yngre; thi som det lader morer man sig med at høre paa
					os.Da vil jeg paa det Venskabeligste fraraade Enhver at følge efter os, tilføiede
					den Forrige i en bestemt Tone.Det var altfor tydeligt, at disse to sidste Replikker gjaldt mig; jeg følte, at
					jeg kunde have fortjent dem; men jeg kan ikke ret vel finde mig i, at man troer,
					jeg lader mig skræmme. Jeg gik derfor hen imod dem, idet jeg sagde:Uagtet Deres venskabelige Raad vil jeg dog følge Dem, hvis det ikke er Dem
					beleiligt, strax at forunde mig en Samtale.Den Yngre foer hen imod mig, saa jeg i en Fart maatte stille mig en garde; men den Ældre standsede ham og sagde:Stille Felix, jeg kjender denne Herre; han er ikke nogen mouchard. Tilgiv mig, henvendte han sig derpaa til mig, idet han rakte
					mig Haanden; havde jeg kjendt Dem strax, skulde jeg ikke have sagt disse Ord.
					Det var ikke vor Hensigt, at fornærme Dem personlig, og saaledes tænker jeg, at
					De ikke længere har nogen Grund til at forlænge vor Samtale.Deres Ord er mig tilstrækkeligt, svarede jeg; men da jeg har den Ære at være
					kjendt af Dem, saa har De vel ikke længere nogen Grund til at fraraade mig at
					følge Dem. De yttrede før, at her ikke var comfortabelt.Han var noget forlegen for Svar, imidlertid begyndte han:Dersom De kjendte de Omstændigheder, som gjør, at jeg ikke gjerne vil være seet
					af en vis Person -O, jeg er aldeles ikke nysgjerrig, forsikkrede jeg; men da jeg tilfældig hørte en
					Yttring, hvoraf jeg slutter, at De boer i det brændende Huus -Ja min Herre, sagde han bestandigt forlegen, men dog i en mere bestemt Tone.
					Dersom De, som sagt, kjendte de Begivenheder, som  netop i Dag ere indtrufne, saa vilde De ikke undre
					Dem over det Besynderlige, der maaskee var i min Yttring.O, vedblev jeg, det er aldeles ikke faldet mig ind at tænke over det Besynderlige
					deri; hvad jeg vilde sige Dem, er blot dette, at jeg ved et Tilfælde, som vil
					være for vidtløftigt at fortælle, er kommet i Besiddelse af et Manuscript, som
					er reddet fra Branden, og som jeg tænkte, muligt kunde tilhøre Dem.Jeg rykkede frem med det; der var jo intet Andet at gjøre, naar jeg ikke vilde
					blive anseet for nysgjerrig eller maaskee for noget endnu værre. Det var
					tydeligt at see, at jeg stod fuldkommen retfærdiggjort. Han bladede noget i
					Manuscriptet ved en Lygtes Skin, og sagde derpaa:Det er ikke mit, men jeg kjender Eiermanden; og dersom De ønsker det, skal jeg
					med Fornøielse besørge ham det tilstillet, saameget hellere, som jeg ikke kan
					nægte, at jeg har faaet Lyst til at læse det, da jeg seer, at han har værdiget
					os mere Opmærksomhed end han egentligt havde nødig.Der var Intet derved at gjøre.Det er Cancellistens Dagbog, vedblev han til de Andre; og af det Par Linier, jeg
					har læst, seer jeg, at vi ere gaaede i rette Tid Politiet har været der. Farvel,
					min Herre, henvendte han sig igjen til mig; jeg er Dem mere forbunden for disse
					Papirer end De selv troer. Det er en Roman, min Ven Cancellisten har villet lave
					sammen af vore Historier. Men De veed selv bedst, at man aldrig bør skrive
					Begyndelsen, før man veed, hvorledes Enden vil blive. Jeg troer derfor det er
					rigtigst, at dette Værk ikke kommer ud i det store Publicum for det Første; thi
					vore Affairer ere endnu saa complicerede, at man vanskeligt skal kunne sige
					hvorledes de ville fortone sig. Det gjør mig ondt, om jeg mulig har spændt Deres
					Interesse.O jeg er aldeles ikke nysgjerrig.Saameget desto bedre, sagde han og trykkede min Haand; saa gjør jeg mig ingen
					Skrupler over, at jeg muligt aldrig kan give Dem nogen Oplysning om denne Aftens
					Eventyr. Farvel.Dermed gik mit Manuscript, som jeg møisommelig havde stjaalet.Og et halvt Aar gik hen, uden at jeg nogensinde var saa heldig at træffe de to
					Herrer. Men en Dag bragte Fodposten mig en Pakke og et Brev, underskrevet
					Vilhelm Flint, hvori han gav mig Fuldmagt til, hvis jeg skjøttede derom, i
					Trykken at befordre medfølgende Cancellistens  Manuscript, som han kaldte det, og Fortsættelsen af de deri begyndte
					Fortællinger, som han selv havde opskrevet. Jeg kunde udgive det aldeles som det
					var; thi alle Navnene og øvrige Kjendetegn vare forandrede, saa Fortællingen
					ikke kunde komme Nogen til Skade paa gode Navn eller Rygte.Og det er det, jeg herved har den Fornøielse at gjøre. Jeg har Intet forandret og
					Intet tilføiet. Kun hist og her har jeg oplivet Bogen ved et Par velanbragte
					Citater, deels for at vise min Belæsthed, deels for visse andre Aarsagers Skyld
					Endelig har jeg forudskikket denne Beretning, for at forebygge, at Bladene
					ufortjent skulle rose mig for en Bog, hvori jeg ikke har nogen Deel.Lauter affectation - jeg tør parere paa, at det
					intelligente Publicum vil tale omtrent saaledes - Snak have vi nok af; og om det
					nu endelig var uomgængelig nødvendigt at fortælle os, at Du ikke er Forfatter,
					-Du behøver ellers aldrig at være bange for Roes - saa indsee vi alligevel ikke,
					at Du har nogen Grund, til at komme med al den indecente Passiar om Stevnemødet
					ved det aabne Vindue.Jeg veed ikke dertil at svare Andet end at jeg saa ofte har hørt flere af vore
					yndede og lærde Autores fortælle om alle mulige forskjellige Ting, der slet ikke
					vedkomme Sagen, saa jeg har troet, ogsaa engang at have Lov til at gjøre
					ligesaa, især da jeg ved en godhedsfuld Meddelelse fra en paalidelig Haand seer
					mig istand til at fremkomme med den interessante Oplysning, at cand. juris Georg Skou er en daglig Gjæst hos Kammerraad
					F...., som i Foraaret havde Bryllup med Justitsraad de V.... s ældste datter
					Mary.Og naar jeg saaledes bidrager mit til nyttige Efterretningers Udbredelse, saa
					haaber jeg, at det intelligente Publicum tilgiver mig, hvis det øvrige Indhold
					af nærværende Bog ikke saa ganske skulde svare til de Fordringer, som Nutiden
					gjør til den unge og dannede Forfatter.I Novbr. 1847. Udg.Cancellistens Manuscript IEra graduado en canones por Osuna; pero aunque lo fuera por
									Salamanca, segun opinion de muchos, no dejara de ser
								loco.M. de Cervantes Saavedra.Jeg er født i Nærheden af Ribe, hvor min Fader eiede en større Landeiendom.
						Min Moder døde i min tidlige Barndom, og da min Fader kort efter solgte sin
						Gaard, for at kjøbe den, han endnu eier paa Fyens Østkyst, kom jeg i Huset
						hos min Tante, som boede i Ribe. Der forblev jeg da til jeg skulde over, for
						at tage mine Examina i Kjøbenhavn. - Jeg var som Barn meget svagelig, og
						deeltog sjeldent i mine Kammeraters Lege; jeg sad hellere hjemme og læste.
						Dette syntes min Fader ikke synderlig godt om; thi han, som er en jevn
						Landmand, forstaaer ikke at vurdere Videnskaberne. Dog, da han saa sjeldent
						kom til Byen, havde jeg i den Henseende min Frihed Denne Hang til Læsning
						bevirkede, at min Aand hurtigt udvikledes, saa jeg i æsthetisk Dannelse stod
						langt over mine Jevnaldrende, hvoraf Følgen igjen blev, at jeg i de sidste
						Aar omgikkedes dem endnu mindre end som Barn. Det samme eensomme Liv gjorde
						sig ogsaa gjældende, da jeg kom til Kjøbenhavn, hvor den større Lethed i at
						faae Lecture endnu mere opflammede min Læselyst. Jeg undgik derved de
						Fristelser, som Hovedstaden i altfor rigelig Mængde opstiller for
						Provindsbeboerne, og de Udsvævelser, hvori Kammeratskaber i de yngre
						Studenteraar saa let nedsøler selv den mere Dannede. Min Fritid tilbragte
						jeg paa mit Studerekammer eller paa eenlige Spadseretoure, men bestandig i
						Selskab med de første Autoriteter i den skjønne Literatur. Schiller og
						Bulwer bleve mine Yndlings-Forfattere; jeg beundrede ligemeget den Førstes
						store Skaberkraft, som den Sidstes dybe Kjendskab til det menneskelige
						Hjerte. Den moderne nordiske Romanlitteratur havde ogsaa sin Tillokkelse for
						mig; jeg fattede det dybt Følte i dens gemytlige Skildring af de huuslige
						Forhold; men  under Indtrykket af denne
						Læsning opstod det Ønske hos mig at opleve noget Lignende, og jeg besluttede
						at benytte de Anbefalingsbreve, som jeg havde til forskjellige Familier, for
						paa denne Maade muligt at opnaae dette. Det lykkedes mig ogsaa. Jeg blev vel
						modtaget i flere Familier, men især eet Sted, hos Fru St:-Clair, forekom det
						mig at Omgivelserne bedst harmonerede med de Ideer, som de omtalte Romaner
						havde vækket i min Sjæl. Da jeg første Gang sad i den hyggelige Dagligstue i
						en fortrolig Samtale med Fruen, medens hendes attenaarige Datter Emilie var
						beskjæftiget ved det ziirlige Thebord, da ahnede det mig, at nu begyndte mit
						Hjertes Drama at udvikle sig, og jeg besluttede at nedskrive disse
						Erindringer, idet jeg erindrede Fru Flygares Ord: »Ett
							fölande Hjertas Vågnen, Lif og Kamp er en Roman.«Fru Saint-Clair er en meget vakker Kone, der i sit Hjem søger sin Tilfredshed
						ved at udbrede denne til sine Omgivelser. Men hendes huuslige Sysler have
						muligt havt ufordeelagtig Indflydelse paa hendes Aand, der unægtelig mangler
						den Friskhed og Dannelse, som i saa høi en Grad udmærker hendes Svigerinde,
						Fru Lind, der er en jevnlig Gjæst i dette Huus. Justitsraadinde Lind er en
						Dame paa nogle og fyrgetyve Aar. Hendes Ansigt, som er smukt endnu, er et
						tydeligt Speil af hendes Sjæl. Anstændighedsfølelsen, denne første
						qvindelige Egenskab, staaer umiskjendeligt skreven i hvert af hendes Træk,
						hvilke tillige alle bære Præget af den virkelige Aandsdannelse. Denne
						Dannelse har hun igjen overleveret sin Niece, som bogstavelig er opvoxet
						under sin Moders og Tantes Øine. Fru Saint-Clair har sagt mig, at hun ifølge
						sine Opdragelsesprinciper aldrig har tilladt Emilie at komme noget Sted,
						hvor ikke hun eller hendes Svigerinde har kunnet følge hende. Emilie er
						meget smuk; jeg vilde have kaldet hende en skjøn Sjæls udtrykte Billede,
						hvis jeg ikke hos hende netop savnede den omtalte dydige og anstændige
						Grundtone, som udmærker Tanten. Dermed være ikke sagt, at hun mangler denne
						Følelse i sin Sjæl, men den er blot endnu ikke vaagnet til sin fulde
						Bevidsthed; og denne Omstændighed forklarer tillige den mindre Grad af
						Opmærksomhed, hvormed hun flere Gange har fulgt Conversationen, naar den har
						dreiet sig om moralske Gjenstande, ved hvilke jeg har fundet Leiligheden
						passende til at deducere mine Ideer om Sædelæren. Derved blev mit Standpunct
						i Huset noget forrykket, idet jeg ikke, hvad jeg i Begyndelsen havde tænkt
						mig, kunde hengive mig til en fuldkommen 
						Beundring af den unge Pige og skjænke hende mit fulde Hjertes udelte
						Tilbedelse; men jeg fandt Erstatning i den interessante Stilling, jeg
						besluttede at indtage, den nemlig, at vække hendes slumrende
						Anstændighedsfølelse; og jeg følte en retmæssig Stolthed ved saaledes at
						fuldende, hvad Moderen saa herligt havde begyndt, og at uddanne denne
						skjønne Sjæl til det Ideal, mit Hjerte forlangte. Jeg saae mig istand
						dertil; thi mit Forhold i Huset var i kort Tid bleven en Fortroligs. Jeg
						saae mig ogsaa nødsaget til at begynde øiebliklig; thi af enkelte Yttringer
						forekom det mig, som om Moderen allerede fandt at Tiden var kommen, da jeg
						kunde udtale mine Følelser. Heri var jeg ikke fuldkommen af samme Mening som
						hun; men selv om jeg vilde have taget mindre Hensyn til det Upassende i en
						Forlovelse efter et saa kort Bekjendtskab, saa maatte jeg dog for min
						Roligheds Skyld opsætte denne, indtil jeg grundigt havde sonderet Emilies
						Hjerte; thi skulde det imod Formodning vise sig, at hun ganske savnede den
						omtalte Følelse, denne Ankergrund for alle qvindelige Dyder, da var der
						Intet at bygge paa, og jeg maatte trække mig tilbage, hvor smerteligt det
						end vilde være; thi som Ida, Gräfin v. Hahn-Hahn saa skjønt siger: »Besser
						ist es, dass dein Herz in einem Jahre leidet, als in deinem ganzen Leben nie
						verstanden zu werden.«Gjennemtrængt af Vigtigheden af mit paatagne Hverv og overbeviist om dets
						Vanskelighed, skred jeg til Værket, idet jeg efter en moden Overveielse
						valgte den Operationsmethode, der tilbød sig ved de mange forargelige
						Historier, Livet i Hovedstaden daglig giver tilbedste. Jeg benyttede dertil
						de Tider, som efterhaanden bleve hyppigere og hyppigere, naar Fruen i et
						eller andet Ærinde gik bort, og lod os blive ene; men jeg traf en uventet
						Modstand i en besynderlig Tolerance eller snarere Undskyldelseslyst, hvormed
						Emilie ved de forskjellige Historier mødte mine strenge Udfald mod
						Usædelighed og Umoralitet, og som nødte mig til at forandre Terrain, saa
						jeg, istedetfor at holde mig til Facta, maatte opstille givne Forhold, hvor
						ingen Undskyldninger kunde finde Sted. Det lykkedes, Emilies Modsigelser
						faldt bort, og jeg syntes daglig at spore de forventede Virkninger.
						Imidlertid havde jeg nær nedbrudt Alt, hvad jeg havde opbygget, ved
						uforsigtigt at begynde en lignende Samtale en Aften, da en ung Mand, ved
						Navn Flint, var tilstede. Denne unge Mand har tidligere givet Emilie
						Underviisning i Musik, og kommer af og til i Familien, skjønt Tanten ikke
						seer ham gjerne, da hans ligefremme, for ikke at  sige raa og udannede Manerer, kun lidet stemmer
						overeens med hendes Ideer om Velanstændighed. Og da jeg saaledes hiin Aften
						tog Anledning af en ny Comedie, hvorom Talen dreiede sig, til med megen
						Følelse at ivre imod den gjennem den nyere franske Literatur indstrømmende
						Umoralitet, afbrød han mig paa eengang med det Spørgsmaal, om jeg gav Timer
						i Skolerne i Religion. Jeg svarede benægtende.Jeg troede det, bemærkede han, og jeg tænkte, at De nu øvede Dem til imorgen.Jeg blev indigneret, Fruen ogsaa, men Emilie lo; og inden jeg fik samlet mine
						Tanker, for med et værdigt Svar at tilbagevise denne uanstændige Afbrydelse,
						var han og Emilie dybt inde i en lattermild Samtale, som endte med, at de
						begge fløi hen til Pianoet, og det uden at sige Velbekomme, hvad der dog er
						Skik og Brug, naar man reiser sig fra Bordet; og ikke at tale om det
						upassende i at reise sig, førend alle have afspiist, jeg for min Part var
						idetmindste langt derfra. Jeg yttrede min Misfornøielse for Fruen, som
						beroligede mig med det Løfte, at hun vilde foreholde Emilie det Urigtige i
						hendes Opførsel; og da jeg kom den næste Dag, fandt jeg hende ogsaa meget
						alvorlig og meget opmærksom. Jeg arbeidede nu ufortrødent fremad, og endelig
						gav Hændelsen mig en for min Stolthed som Pædagog og for mit Hjerte lige
						behagelig Forvisning om, at mit Arbeide ikke var spildt. Fru Linds Mand,
						Justitsraaden, kom nemlig en Aftenstund og fortalte en skandaløs Scene, som
						var fremkaldt ved deres Huusjomfrues slette Opførsel. Denne, som kun havde
						været i fjorten Dage i deres Huus, og paa hvem de i den Tid Intet havde at
						klage, havde den foregaaende Aften behaget at blive ude til Klokken to om
						Natten, da hun endelig, ledsaget af en Cavalleer, fordristede sig til at
						ringe paa deres Port. Justitsraaden, der iforveien var bleven enig med sin
						Kone i, at de ikke vilde lukke hende ind, stod op og aabnede Vinduet, for at
						sige hende, at hun den næste Dag kunde hente sit Tøi og sin Afsked Men her
						blev han af hendes Galan torteret paa den skammeligste Maade med Grovheder,
						Uqvemsord og frivole Talemaader, hvilke han naturligviis ikke kunde gjentage
						i sin Heelhed for Damerne, men hvoraf han dog gav nogle Prøver, og hvortil
						Huusjomfruen havde hørt med stort Behag, ja muligt endog soufleret sin
						Cavaleer; thi af enkelte Udfald kunde han skjønne, at denne kjendte noget
						til hans huuslige Forhold. Vi bevidnede naturligviis Justitsraaden vor
						Medføleise  og vor Indignation over en
						saa skamløs Opførsel, og til min Glæde og Stolthed hørte jeg Emilie sige,
						medens Rødmen farvede hendes Kinder, at det var i høi Grad uværdigt, og at
						hun aldrig havde troet Sligt om Pigen, der saae saa god og skikkelig ud Nu
						følte jeg mig sikker i min Sag, og besluttede blot at oppebie min Faders nær
						forestaaende Ankomst til Byen, for med hans Samtykke at optræde i Huset som
						Frier, idet jeg nu var vis paa som Forlovet at kunne fuldende mit Værk.
						Imidlertid kunde jeg ikke dølge for mig selv, at det ikke vilde bedrøve mig,
						om min Faders Ankomst blev opsat, jeg ønskede hemmeligt, at Tiden vilde
						bringe nogle Hindringer, som jeg først skulde bortrydde, inden jeg naaede
						mit Hjertes Maal; thi en kraftig Aand glædes og styrkes i sin Virksomhed ved
						Hindringer. Og paa en forunderlig Maade blev dette hemmelige Ønske opfyldt.III'll be merry and freeI'll be sad for naebodyIf naebody care for meI'll care for naebody.Rob. Burns.Jeg havde opsagt mine Værelser og var flyttet ind i et smukt lille Huus i
						- - -stræde. Hele Eftermiddagen havde jeg
						været beskjæftiget med at ordne mine Bøger og øvrige Sager, og at gjøre mig
						det beqvemt og hyggeligt i min nye Leilighed; jeg følte mig derfor ikke
						oplagt til at tilbringe Aftenen hos nogen af de Familier, hvor jeg ellers
						pleiede at komme, men nød mit tarvelige Aftensmaaltid hjemme og gik tidligt
						til Ro. Efter et Par Timers Søvn blev jeg imidlertid vækket paa den
						ubehageligste Maade ved en overdreven Lystighed i Værelserne paa den anden
						Side af Gangen. Der blev sunget og musiceret, leet og talt høit; en Stemme,
						som ofte overdøvede alle de Andres, forekom mig bekjendt, uden at jeg dog
						kunde orientere mig, hvor jeg havde hørt den før. Men hvad der især
						mishagede mig, var at høre Fruentimmerstemmer, da jeg af den ubundne Latter
						og Klinken med Glassene ret vel kunde slutte mig til, af hvad Art Selskabet
						var. Jeg trak min Nathue, som jeg i Parenthes bemærket altid ligger med, da
						den conserverer mig for Tandpine, dybt ned over Ørene, og faldt endelig i
						Søvn. Den næste Dag spurgte jeg min Vertindes Pige om hvem der boede
						ligeoverfor; men hun kunde ingen tilfredsstillende Forklaring afgive, da den
						Side af Etagen ikke tilhørte hendes Madmoder, og hun selv kun havde været
						saa kort Tid i Condition, at hun ikke endnu var fuldkommen localiseret. Da
						jeg imidlertid et Par Dage efter mødte den før omtalte Musiklærer paa vor
						Trappe, gik der pludselig et Lys op for mig; det var hans Stemme, jeg havde
						hørt. Jeg besluttede ikke at undlade at meddele Fru St:-Clair min Opdagelse,
						for at hun kunde vide at lukke sin Dør for Usædeligheden; men jeg ansaae det
						for min Pligt først fuldkommen at overtyde mig om Rigtigheden af min
						Formodning, og gik derfor endnu samme Aften derover, idet jeg gjorde mig til
						Ærinde at udbede mig nogle Gløder  til
						min Kakkelovn. Det var ganske rigtigt, Hr. Flint kom fra et indre Værelse
						dengang jeg traadte ind, hjalp mig meget forekommende med hvad jeg bad om,
						og inviterede mig endogsaa til at blive hos ham, indtil der blev varmt inde
						hos mig. Jeg modtog Indbydelsen, idet jeg tænkte, at den halve Time jeg
						spildte i en aandløs Conversation, dog muligt kunde give et eller andet
						Udbytte for min Menneskekundskab. Imidlertid opdagede jeg snart, at Flint
						ikke var uden Kundskaber, men han anvendte disse paa en saa løierlig Maade,
						at han ofte kom til det modsatte Resultat af hvad den almindelige Mening
						antager for rigtigt; heller ikke var han istand til at discutere længe over
						et Thema, eller at drøfte en Gjenstand tilbunds, men han afbrød bestandigt
						midt i med en aller anden Bemærkning, som gjerne kunde være træffende, men
						som altid var laant fra en, til min Roes kan jeg sige det, mig ubekjendt
						Sphære. Jeg ledede tilsidst Talen hen paa den St:-Clairske Familie, men her
						yttrede han sig forsigtigt, og afbrød mig igjen, idet han pludseligt
						udraabte:Det var dumt, at jeg forleden Aften jeg havde et lille Selskab, ikke vidste,
						at det var Dem, der var bleven min Nabo. De skulde have været med, vi morede
						os fortræffeligt. Ja, De hørte vel lidt til Stadsen?Jeg sagde ham reent ud, at jeg ikke havde lukket et Øie den hele Nat. Han lo
						og sagde:Men hvorfor Pokker kom De da ikke over? De vidste maaskee ikke at det var
						mig; men De kan altid være vis paa, at hvor man leer saa godt som vi gjorde
						det, der tager man det ikke fortrydeligt op, om Nogen kommer selvbuden.
						Rigtignok havde De ingen Dame kunnet faae, thi vi vare lige tre Par; men De
						kunde dog have moret Dem og gjort Bekjendtskab med Pigebørnene for en anden
						Gangs Skyld; jeg kan forsikkre Dem, De skal neppe finde lystigere i hele
						Byen.Jeg forklarede ham, at jeg ikke søgte saadant Dameselskab, men kunde ikke
						undlade at bemærke, hvor høiligen det forundrede mig, at en Mand med hans
						Dannelse og Kundskaber - man maa jo være fiin, naar man siger Folk
						Ubehageligheder - kunde finde Behag deri; især da han havde Adgang til bedre
						Familier, hvor han ved et aandeligt Samliv med unge og dannede Damer dog
						sikkert maatte finde en langt større Tilfredsstillelse for Sind og Hjerte.De er nok ikke her fra Byen? spurgte han mig.Jeg fortalte ham at jeg var fra Ribe, men at jeg ved Hjælp af Literaturen  ret vel inden jeg kom hertil kjendte til
						det dannede Familie Liv i Hovedstaden, og at jeg i den Tid, jeg havde været
						her, daglig havde freqventeret dannede Cirkler.Men man kjeder sig dog lumsk i disse dannede Cirkler.Jeg yttrede min Forundring over hans Paastand og begyndte at bevise dens
						Ugrundethed; jeg fremhævede det Interessante i en gjensidig Udvexling af
						Ideer om Kunst og Litteratur, især med unge Damer, hvilke som bekjendt ere i
						Besiddelse af en fiin Takt for det Poetiske og Smukke. Men han afbrød mig,
						idet han sagde:Jeg er ikke Æsthetiker, og finder altsaa ikke nogen synderlig Opbyggelse i at
						sentimentalisere med Damer over Goethe; ligesom det er mig einerley, om
						Acteurerne og Actriserne ere søde eller sure. Saadan Passiar fører jeg
						aldrig.Men man kan jo ogsaa spøge med de unge Damer, engang imellem, indvendte jeg.Aa ja, svarede han, det er jo ganske morsomt, engang imellem; man kan drille
						Frøken Gine med Lieutenant chose; man kan faae
						Frøken Sine lokket til at fortælle, at hun spiser Kridt; man kan tage Maal
						af Neglen paa deres Tommelfingre; men for mit Vedkommende saa opveier alle
						mulige saadanne Liebhaverier ikke nær den hjertelige Latter, som vækkede Dem
						forgangen Nat. Jeg benytter derfor sjelden min Entrée hos Familier, uden jeg
						er paa Knæerne, eller jeg skal holde Diæt; det er kun i disse to Tilfælde,
						at jeg morer mig med Thevand og daarligt Fortepianospil.Jeg var nu temmelig enig med mig selv, at Hr. Flint ikke kunde henføres under
						Classificationen »dannede Mennesker;« jeg tænkte netop paa at ende denne
						Samtale og mit Besøg med den uimodsigelige Bemærkning: at man ikke kan
						disputere om Smagen, da Døren i det samme blev reven op, og et ungt Menneske
						stormede ind Han lod ikke til at tage synderlig Notice af min Person, uagtet
						jeg dog reiste mig ved hans Indtræden; han fandt det ikke engang Umagen
						værd, at tage sin Hat af, men henvendte sig strax til Flint med de Ord:Du, jeg har Noget at fortælle Dig.Jeg gjorde Mine til at gaae; men Flint vilde ikke tillade det. Han sagde:Felix og jeg have sjeldent andre Hemmeligheder end saadanne som al Verden
						gjerne maa vide. Vi disputerede før, om hvis Fornøielser vare de solideste;
						nu vil jeg, at De iaften skal more Dem paa min  Maneer. Felix, henvendte han sig til den nys
						Ankomne, er Du i godt Humeur iaften?Brillant, svarede denne.Vel, vedblev Flint; denne Herre er Hr. Jespersen, det er Felix Bearn. Nu gaae
						vi hen og spise til Aften.Jeg fulgte med, uagtet jeg i mit Hjerte fortrød, at jeg ikke havde afviist
						Indbydelsen; imidlertid lovede jeg ved mig selv, at afholde mig fra enhver
						Udsvævelse, og at fjerne mig, saasnart det lod sig gjøre. Felix tog Flint
						under Armen og talte ivrigt med ham.Ja, det er godt nok, sagde denne, men gjem alt dette til Deserten; jeg kan
						ogsaa komme frem med en Historie, som passerede mig forleden Aften, og som
						ikke er ganske umærkværdig.Vi gik op paa en Restauration; Flint lod os anvise et særskilt Værelse, og
						gav sine Ordre til Opvarteren. Felix kastede sig saa lang han var i Sophaen,
						og generede sig ikke for at lægge Fødderne op med. Derpaa gav han sig til at
						anstille forskjellige Balanceer Øvelser med sin Stok, som hvis det var skeet
						i min Stue, vilde have indjaget mig en retfærdig Skræk for mine Speile og
						øvrige Huusgeraad. Flint satte sig ved Bordet, og underholdt sig meget
						behageligt ved at fløite en Vise, idet han accompagnerede sig selv med at
						tromme med Kniv og Gaffel paa Tallerkenen. De syntes begge at have glemt min
						Nærværelse, og jeg tænkte netop paa at finde en Grund til at forlade dem, da
						Flint endelig udbrød:Men hvorfor Pokker holder De Dem i Baggrunden? Sæt Dem ned, nu komme Varene
						strax.Jeg satte mig uvilkaarligt, og lidt efter kom Opvarteren med Brød, Knive
						&c. samt tre Snapse. Felix foer op af Sophaen, idet han kastede sin
						Stok saa blindt hen fra sig, at det ikke var hans Skyld, at den ikke traf
						mig i Hovedet, men snarere min, der itide bukkede mig. Jeg saae nu med stum
						Forbauselse Flint give sig ifærd med at smøre Sennop paa et Stykke Brød,
						hvilket han derpaa spiste, efter at have drukket en Snaps heelt ud. Felix
						lod til at ville følge hans Exempel. Flint skjød den tredie Snaps over til
						mig med et opmuntrende Nik; men jeg skjød den fra mig, idet jeg med værdig
						Alvor erklærede, at jeg aldrig nød Spiritus. Det var mærkeligt at see den
						Virkning, som min Erklæring frembragte. Felix, der lige var i Begreb med at
						sætte Glasset for Munden, holdt inde, saae inqvirerende til mig, vendte
						derpaa Ansigtet imod Flint og gjorde en løierlig Grimace, nikkede saa til
						mig og  sagde: Skaal, og tømte derpaa
						hver Draabe af sit Glas. Flint havde uafladeligt betragtet mig, endelig
						sagde han:Ja, det har jeg slet ikke tænkt paa, De er maadeholden.Han lagde en saa stærk Vægt paa det sidste Ord, at jeg fandt mig beføiet til
						at forklare ham, at Maadehold var en Dyd, men Fylderie kun nedværdigede os
						under de Umælendes Standpunkt.Fylderi, gjentog Flint, ja fy for Fanden; men en Snaps til sin Mad! Fylderi
						er ækelt, tilsidst kommer man til at gaae ved Siden af sine Støvler, og
						faaer en fæl Tendens til at ligge i Rendestenene; men en Snaps eller to, det
						varmer, det opliver Kræfterne, det giver fornyet Appetit og et godt Humeur,
						uden hvilket Pokker skulde spise til Aften. Fylden, Snapsen fra Morgen til
						Aften, au diable! i en evig Døs, det er ligesaa
						væmmeligt, som det er opmuntrende i et godt Lag at faae sig en Donner. Og De
						skal faae den iaften, afbrød han idet Opvarteren kom ind med Anretningen.De skal faae den, repeterede Felix, og fyldte Glassene.Paa en fornøielig Blyhat, vedblev han, idet han stødte an mod mit Glas.Og saa lidt Jammer som muligt imorgen, supplerede Flint.Jeg klinkede og drak; men med den faste Beslutning, ikke at drikke mere end
						to, høist tre Glas Viin. De kastede dem nu over Maden med en Udhungrets
						Appetit, og jeg fandt, at det var det bedste at følge deres Exempel. Maden
						var i Sandhed særdeles vel tillavet, og uagtet jeg ikke sætter nogen Priis
						paa slige materielle Nydelser, følte jeg dog en vis Behag, en comfortable
						Velværen, som jeg ansaae det rigtigst at nyde, især da jeg derved blev sat
						istand til praktisk at vurdere denne Nydelse, og saaledes med Grunde,
						hentede fra Erfaringens Mark, herefter kunde bevise dens Nullitet.Samtalen var i Begyndelsen ikke synderlig levende; den førtes næsten
						udelukkende mellem Flint og Felix, og bestod meest i gastronomiske
						Bemærkninger, undertiden saavidt jeg kunde forstaae, oplivet med equivoque
						Hentydninger, som imidlertid syntes at more de to Herrer fortrinligt, thi de
						loe undertiden af fuld Hals. Lidt efter lidt blev dog deres Conversation
						aandrigere, og mod Slutningen af Maaltidet veed jeg, at jeg lo med over
						nogle Historier, de fortalte; men jeg har aldrig siden været istand til at
						erindre, hvori det Comiske bestod Jeg havde derved gjenvundet mit Humeur, og
						da vi endelig sad og spiste Rosiner og Mandler, imedens Champagnerens ædle
						Skum perlede  i vore Glas, følte jeg en
						stærk Tilbøielighed til at udtale mig over Nationalitetens Væsen, især med
						Henblik til de separatistiske Bevægelser i Hertugdømmerne. Jeg fik
						imidlertid ikke Leilighed, thi Flint sagde idet han tændte sig en Cigar:Naa Felix, kom nu Du med Din Fortælling. Intet passer bedre til Champagne end
						en Kjærlighedshistorie, især naar den er romantiskFelix tømte sit Glas, fyldte det igjen, og tog saa til Orde.IIIIl lui parlait le doux langageDes yeux, des mines, du maintien,Que nos dames savent si bienComprendre par le grand usage.Demoustier.Romantisk er vel min Historie ikke; Romantiken passer kun slet med vore Glacè
						Handsker og lakerede Støvler! men hverdags er den dog heller ikke, da jeg
						har brudt alle Love, som Etiquette og Skik og Brug paabyde. Du veed,
						Vilhelm, og De, Herr Jespersen, vil nu erfare, at jeg, uagtet mine tyve Aar,
						endnu aldrig har følt den Lidenskab, som Menneskene kalde Kjærlighed, men
						har, siden jeg slap ud af et strengt Formynderskab, flagret saa lystigt som
						den vildene Fugl fra den ene Fornøielse til den anden. Jeg har moret mig som
						vist kun faa; Alt, hvad jeg har villet, er lykkedes; og hvor ubetænksomt jeg
						endog undertiden har styrtet mig ind i de meest forrykte Affairer, er jeg
						stedse sluppet heelskindet derfra. Derfor har jeg bevaret mit gode Humeur,
						hvad jo nutildags er en Sjeldenhed blandt unge Mennesker i min Alder. Men
						for at komme til min Historie, som tager sin Begyndelse i de sidste Dage af
						forrige Maaned, saa var det en smuk Morgen, at jeg drev ned ad
						Vimmelskaftet, oplivende mine Nerver med en Cigar og mine Tanker med en
						Beregning, hvis Udfald viste, at der endnu var Raad til Chocolade om
						Formiddagen, et godt Middagsmaaltid og Tivoli om Aftenen. Jeg maa vist have
						leet fornøieligt over dette brillante Budget; thi en ung Dame, som kom mig
						imøde, kunde ikke fordølge et Smiil, vist paa min Bekostning. Hun slog
						Øinene ned, men kunde dog ikke bare sig for at tilsende mig et halvt
						tilsløret Blik, idet hun passerede mig, hvoraf jeg tog Anledning til at
						gjøre hende den meest gracieuse Compliment, der i Øieblikket stod til min
						Raadighed. Hun blev næsten forskrækket, og ilede hurtigt videre. Jeg stod
						stille og saae efter hende; hun var saa elegant i sit simple Morgentoilette,
						og havde en Gang saa let, at jeg troede, hun var Dandserinde. Da hun var
						kommet et Par Huse fra mig, saae hun tilbage; men da hun opdagede mig paa
						den samme Plet stirrende efter  hende,
						blev hun rød, vendte hurtigt Hovedet bort, og skyndte sig endnu mere end
						før. Hun var snart forsvunden, og jeg fortsatte min Gang, men tænkte
						uvilkaarligt paa det grønne Schavl og den hvide Hat, og spurgte mig selv,
						hvorfor jeg ikke havde fulgt efter hende, da jeg dog intet Bedre havde
						kunnet gjøre. Dagen med dens Afvexlinger forjog imidlertid Tanken, og jeg
						havde næsten glemt dette Møde, da Skjæbnen vilde, at jeg om Aftenen paa
						Tivoli igjen skulde erindres derom. Og dette skete saaledes. Det blev
						Regnveir, og Folk strømmede fra alle Sider ind i Concertsalen, saa der
						opstod en betydelig Trængsel. Jeg stod ved Vinduet og morede mig med at høre
						de forskjellige Taler, der blev holdt, for at formaae Folk til ikke at
						trænge ind, da jeg pludselig fik Øie paa en ung Dame med en hvid Hat, der
						næsten besvimet blev baaren af Trængslen. Jeg styrtede mig imod Indgangen.
						»Tilbage, tilbage,« raabtes der fra Salen, og Folk begyndte at vige, men jeg
						brød frem, til jeg naaede den unge Dame, greb hende om Livet og bar hende
						udenfor.Misunder mig Guder, sagde jeg halvhøit, idet jeg tøvede med at skille mig ved
						min Byrde. Hun betragtede mig ved dette Udraab, og jeg saae, at hun
						gjenkjendte mig. Hun vilde takke mig for min Hjelp; men jeg afbrød hende,
						idet jeg sagde:O, jeg er altfor meget belønnet, til at kunne modtage Deres Tak. Taal blot
						min Nærhed, til De træffer Deres Familie, som De blev skilt fra i Trængslen.De forlanger ikke meget, sagde den unge Dame, thi der seer jeg min Moder og
						Tante komme ud fra Salen. Da jeg ikke maa takke Dem, saa Farvel.Hun havde taget sin Handske af, for at rette ved sin Dragt; jeg greb den,
						trykkede et Kys derpaa og sagde:De faaer den, naar vi sees næste Gang.Hun saae forbauset paa mig, men vendte sig, for at gaae hen til sin Familie;
						jeg gjemte Handsken paa mit Bryst, og lod hendes Ansigtstræk indpræge sig i
						min Sjæl medens mine Tanker, accompagnerede af den smukke Musik, hvirvlede
						sig med Røgen af min Habañah.Den næste Morgen førte mine Skridt mig uvilkaarligt til Vimmelskaftet. Jeg
						drev op og ned mange Gange, stod stille ved hvert Boutiksvindue og lod til
						at anstille dybsindige Undersøgelser over alle Industriens Frembringelser,
						medens jeg ivrigt speidede til begge Sider og ligesaamange Gange lykønskede
						mig, naar jeg i det Fjerne saae  en Hat
						eller Schavl, der lignede hendes, som jeg fortvivlede naar Hatten eller
						Schavlet kom nærmere og jeg opdagede at jeg havde taget Feil. Timerne
						forløb, og jeg gav mig til at speculere paa hvilke andre Gader der var
						Rimelighed for, at hun kunde passere; men da Rimeligheden desværre var lige
						stor for de fleste Gader her i Byen, og et længere Ophold i Vimmelskaftet
						syntes mig utaaleligt, begyndte Haabet at svækkes for mig, og jeg at frygte
						for at maatte overlade vort Møde til den lunefulde Skjæbne. Dog ganske vilde
						jeg ikke overgive mig, jeg gik op til en Conditor paa Routen og
						indqvarterede mig der ved Vinduet til det blev mørkt, og jeg altsaa maatte
						opgive Haabet for den Dag. Men heltemodig var min Udholdenhed; i tre Dage
						mødte jeg i den tidlige Morgen hos Conditoren og indtog min Plads ved
						Vinduet, som jeg ikke veeg før Mørket forjog mig; og som der staaer i
						Kæmpeviserne: Den fjerde Dag ad Qvelde - da viste sig i mit Speils Horizont
						en hvid Hat og et grønt Schavl. Jeg stormede ud og fulgte efter, og da hun
						dreiede om ad en Gade, der var mindre befærdet, nærmede jeg mig og sagde:Jeg har maattet vente længe, Frøken, inden jeg fik Leilighed til at
						tilbagelevere, hvad jeg var fræk nok til at berøve Dem.Hun blev noget forskrækket ved min Tiltale, men da hun gjenkjendte mig,
						svarede hun roligt:Ah, det er Dem; ja, har De maattet vente for at gjengive mig min Handske, er
						Skylden da i ethvert Tilfælde Deres egen. Men fly mig den.O, Frøken, det var ikke ene for at give Dem den stakkels Handske, at jeg har
						ventet med Utaalmodighed; jeg ventede for at finde en Leilighed til at see
						Dem, til at tale med Dem, til at sige Dem, at jeg troer jeg elsker Dem; ja,
						Frøken jeg troer det, jeg veed det ikke; thi uagtet jeg er tyve Aar har jeg
						endnu aldrig kjendt Kjærlighed. Jeg skammer mig ikke ved at tilstaae det,
						især nu da jeg er moralsk overbeviist om at jeg elsker; - o ja, anderledes
						kan jeg ikke forklare den Uro, der har bemestret sig mig, denne Higen efter
						at see Dem, denne uimodstaaelige Drivt til at sige Dem det, uagtet jeg af
						Deres vrede Blik og mørke Ansigt seer, at jeg maaskee fornærmer Dem.Hun saae virkelig meget vred ud, og det var langt fra i nogen opmuntrende
						Tone at hun sagde:De gaaer rask tilværks; det er anden Gang, jeg er beæret med Deres Nærværelse,
						og allerede en Erklæring.Frøken, sagde jeg tilintetgjort, hvad skal jeg gjøre? maatte jeg ikke give
						Dem en tilfredsstillende Grund for at jeg, der aldrig er forestillet for
						Dem, tiltaler Dem paa offentlig Gade, Noget jeg vel veed paa det Strengeste
						er forbudt i Lovene for anstændig Opførsel. Men jeg troede, at naar jeg
						havde sagt Dem det, De da vilde indsee den uundgaaelige Nødvendighed af, at
						jeg nærmer mig Dem; at De da vilde tillade mig at følge Dem, og da skulde
						jeg lade, som jeg aldrig var faldet med Døren ind i Huset, men smukt begynde
						med Begyndelsen.Jeg troede at have bevæget hende, thi et Øieblik foer et Smil over hendes
						Læber; men hun antog sit kolde og fornemme Væsen, idet hun sagde:Nu antager jeg, at De tilstrækkeligt har benyttet den Omstændighed, at De kom
						mig tilhjælp forgangen Aften. Giv mig min Handske, eller lad være, det er
						mig ligegyldigt; men forlad mig nu, og jeg vil haabe, at De herefter vil
						finde det mindre nødvendigt at nærme Dem mig, thi ellers nødes jeg til at
						lade mig ledsage af Tjeneren.Jeg rakte hende Handsken med en ynkelig Mine, og satte et bedrøveligt Ansigt
						op, da jeg hilste hende til Afsked, thi jeg var sønderknust. Hun gik, og jeg
						stirrede sorgfuld efter hende; men en Tanke slog mig, og Øieblikket efter
						var jeg ved hendes Side.Tilgiv mig, Frøken, at jeg kommer igjen; men der faldt mig Noget ind, som jeg
						syntes jeg burde sige Dem, hvis De vil taale at jeg følger Dem til hiint
						Hjørne.Hun saae meget fornærmet til mig, men jeg vedblev:De har maaskee neppe troet, idet De før forbød mig at tiltale Dem paa Gaden,
						at De derved afskar mig enhver Maade at nærme mig Dem. Men det har De. Uden
						at jeg selv har Skyld deri, hører jeg dog til de Udstødte, til dem, der have
						Gaden og de offentlige Steder til deres frie Tumleplads; men for hvem enhver
						Families Dagligstue er lukket. Jeg gjentager, Skylden er ikke min. Jeg har
						aldrig kjendt Familielivet uden af Bøger, eller af hvad jeg stundom har
						følt, naar en sildig Aften Musik og Glæde er tonet fra de oplyste Værelser,
						og jeg er standset, for et Øieblik at tænke mig, hvor lykkelige de Mennesker
						dog maae være, der deeltage i en saadan Lystighed Jeg vil saaledes aldrig
						kunne træffe Dem i de Selskaber, hvor De kommer; og jeg maa træffe Dem. Men
						jeg har læst og hørt om saamange Maader, hvorpaa det er lykkedes en Udstødt
						at faae Adgang, og der faldt mig netop et Middel ind; - ja Frøken, De bliver
						maaskee vred, naar jeg siger det.De er det alt, kan jeg see, blot fordi jeg antyder det; men betænk, at dette
						Middel er mit sidste; thi jeg bryder mig ikke om Livet, uden i Deres Nærhed
						- Og jeg meente kun, at hvis der var en Maade, hvorpaa jeg kunde faae
						Leilighed til, blot i et Ærinde, at komme indenfor Deres Families
						Dørtærskel, og det lykkedes mig, at Deres Fader eller Moder fandt mig efter
						deres Smag og bad mig komme igjen; - og netop denne Maade faldt mig ind; thi
						Frøken, Skjæbnen kunde blot have begunstiget mig saavidt, at De havde tabt
						Deres Armbaand, og jeg fundet det; De averterede derom i Avisen og -
						Medlidenhed, Frøken, det er mit sidste Haab.Jeg veed ikke, om mine Ord gjorde noget Indtryk paa hende; thi jeg var selv
						for bevæget til at kunne iagttage. Imidlertid varede det dog noget, inden
						hun svarede:Jeg har ikke tabt mit Armbaand.Men om det var Tilfælde eller om det skete med Villie skal jeg ikke kunne
						sige, idet hun vendte sig for at gaae, gled en lille Portefeuille ud af
						hendes Haand, og faldt tæt ved min Fod Med mere end Lynets Hurtighed bukkede
						jeg mig, tog den op, og idet jeg triumpherende raabte: »Hav Tak, o min
						Stjerne, Du har ikke forladt mig«, hilste jeg hende, der af Forbauselse var
						standset og lod til at ville tiltale mig, men atter fortsatte sin Gang, da
						hun saae jeg fjernede mig med hurtige Skridt.Her er den, endte Felix sin Fortælling, idet han fremtog en lille grøn
						Portefeuille; den viger ikke fra mit Hjerte, før jeg imorgen Middag
						overgiver den i min henrivende Ubekjendtes egne fortryllende Hænder, medens
						Fader, Moder, eller hvem det nu kan være, der er Familiens Overhoved, til
						Belønning for min Redelighed og som Erkjendelse af mine fine Manerer,
						inviterer mig til at blive om Aftenen.Dermed gyngede han sig tilbage paa Stolen, og kastede begge sine Been op paa
						Bordet, uden i fjerneste Maade at bekymre sig om den rene Dug, eller om os,
						der sade nok saa anstændigt.Flint tog Ordet og sagde:Der kunde vel bemærkes Adskilligt ved vor Vens Eventyr; men da det ikke er
						tilende, antager jeg at vi gjøre rettest i at ajournere Discussionen til vi
						høre hvorledes det spænder af imorgen; saameget mere, som jeg gjerne selv
						ønsker at komme til Orde og fortælle hvad der hændtes mig for en otte Dages
						Tid siden.IVLa del alba seria cuando salió.M. de Cervantes Saavedra.Det var Aftenen efter at vi havde havt det lille Sold, som kostede Hr.
						Jespersen sin Nattero, at jeg var nødsaget til at gjøre en Visit i en
						Familie. At dette ikke er efter min Smag, veed De; den Aften var imidlertid
						Taalmodigheden nær ganske forgaaet mig, thi en ung Amateur havde bragt nogle
						illustrerede Værker med sig, og der blev seet paa Billeder. Jeg gabede
						indvendig det Bedste jeg kunde, og skyndte mig afsted saasnart det lod sig
						gjøre, for at restaurere mig en Smule hos en Conditor inden jeg gik
						tilsengs. Da jeg endelig sad luunt i en Krog med mit Glas Punsch for mig, i
						en gemytlig Samtale med Frits Schiøtt, som nylig var kommen fra Paris, saa
						vare mine foregaaende Fataliteter snart glemte, eller idetmindste kun
						forsaavidt erindrede, at de nu ret lode mig nyde min Comfort. Vi talte om
						Communismen, han for og jeg imod; men i al Fred og Venskabelighed, og ofte
						under meget Grin, naar Nogen af os havde et lyst Øieblik. Han lod komme mere
						Punsch, og derefter drak vi Madeiratotti. Tilsidst bleve vi sultne og lod
						bringe Smørrebrød og Snapse, og saa endelig to smaa Glas. Naa, saa gik vi
						da, og jeg fulgte ham ud i Store Kongensgade, hvor han boer, heelt langt
						ude. Jeg lider ret vel en lille Promenade i den dybe Aften; derfor tog jeg
						ikke den lige Vei til mit Hjem, men fordybede mig i forskjellige Gader i det
						omliggende Qvarteer. Veiret var ikke det allerbedste, thi det smaaregnede;
						men jeg knappede min Frakke tæt, puttede Hænderne i Lommen og lavede mig til
						at iagttage de mærkelige Ting, som maatte forekomme. Store Mærkeligheder
						hændes kun sjælden; en fuld Mand kan man undertiden træffe, saa giver man
						sig i Passiar med ham, hvis han ikke er altfor tvær eller altfor sølet. I
						slige Tilfælde følger man langsomt efter i nogen Frastand, og har en
						ypperlig Leilighed til at opfriske, hvad man i Skolen lærte om Gravitetens
						Love. Disse Gader, som om Dagen ere fulde af Børn, Urenlighed og Spectakel,
						hvis Huse see ud som bare Sult og Elendighed, de ere nu øde og rolige, og i
						Mørket tage de høie Huse sig ligesaa aristocratiske ud, som Husene i
						Bredgade  og i andre fornemme Qvarterer.
						Et enkelt Sted brænder endnu Lys; maaskee en Syg, siger man til sig selv,
						eller En, der har isinde snart at blive det. - Med saadanne og andre
						lignende behagelige Tanker fordriver man Tiden, imedens man faaer sig en god
						Motion og sover herligt, naar man endelig kommer iseng. Om det just var
						slige Ideer, jeg den Aften underholdt mig med, eller om jeg endnu grundede
						paa hvad Frits Schiøtt havde fortalt mig om Communisterne, eller jeg muligt
						recreerede mit Sind med ganske andre kortvillige Betragtninger, skal jeg
						ikke kunne sige for bestemt, da jeg ikke mere husker det. Men det kan ogsaa
						være ganske ligegyldigt, nok er det, at jeg var naaet til Hjørnet af
						Gothersgade. Her blev min Opmærksomhed paa det Nærværende atter vakt ved
						Synet af et qvindeligt Væsen, der gik mig forbi, men saa hurtigt, at jeg
						ikke fik anstillet den paa en saadan Tid af Døgnet aldeles nødvendige
						Undersøgelse af Figur, Alder, Ansigtstræk o.s.v. Jeg samlede mig derfor,
						forcerede mine Skridt, men sagtnede dem snart igjen, da jeg saae min
						Ubekjendte staae stille ved et Huus. Nu hørte jeg Lyden af en Klokke, og
						skyndte mig saa igjen, for at faae min Videbegjærlighed stillet inden der
						blev lukket op. Da jeg syntes, at det kunde være Passende at sige noget
						Pent, yttrede jeg min Forundring over, at Jomfruen allerede gik hjem;
						omtalte hvor flint det er at gaae Morgentour, samt at jeg gjerne vilde have
						tilbudt Jomfruen, at gaae under min Paraply, hvis den ikke tilfældigviis var
						nødsaget til at holde sig hjemme, da den ikke befandt sig videre vel.Til al denne Ziirlighed svarede den unge Pige, thi ung saae jeg hun var, ikke
						et eneste Ord; kun hørte jeg ligesom et Suk, eller et »o Gud«, og hun
						ringede endnu engang, medens hun rystede over hele Legemet, og paa alle
						Maader røbede en heftig Bevægelse. Jeg overveiede, om jeg endnu engang
						skulde henvende mine høflige og beroligende Ord til hende, eller om jeg
						skulde trække mig lidt tilbage, og i Afstand see til om hun blev lukket ind
						Jeg valgte det Sidste, og saae nu et Vindue blive aabnet paa første Sal, og
						et Hoved med en hvid Nathue vise sig. Jeg nærmede mig atter, for at høre
						hvad Hovedet fortalte, og kom tidsnok, for at faae Slutningen af Talen,
						hvoraf jeg kunde forstaae, at Pigebarnet var bleven for længe ude, og at han
						nu bad hende paa en høflig Maade at gaae Fanden i Vold Jeg kunde ikke
						undlade at yttre min Mening om Sagen, og at foreslaae ham lempeligere
						Forholdsregler, indtil Tiden udviste at hans Overbærelse  var spildt paa en Uværdig. Jeg var meget
						veltalende og anvendte paa passende Steder flere smukke Figurer; jeg vilde
						netop til at benytte en Metaphor af slaaende Virkning, for at paapege ham
						Muligheden af, at han selv kunde blive modtaget paa en lignende Maade, naar
						han paa en smuk Morgen vendte hjem til sin Ægtefælle i en ubehagelig
						Tilstand, da han afbrød min Tales Strøm ved at fortælle mig, at han nu kunde
						see hvilket Selskab hans Jomfru søgte, og at han vel kunde begribe, at hun
						fandt det behageligere at føite omkring ved Nattetider end at opfylde sine
						Pligter og føre sig anstændigt op. Jeg forsøgte forgjæves at standse hans
						Foredrag, som han iøvrigt forzirede med fine Titulaturer, saasom:
						Løsgjænger, Dagdriver, Sviregast o.s.v., jeg forsikkrede ham, at det var
						mig, der havde Ordet i denne ligesaa hæderlige som intelligente Forsamling;
						men han lod ikke til at have nogen Takt for den parlamentariske Orden, thi
						da han havde udtalt sit sidste Ord, hvilket var: crapule! smækkede han Vinduet i.Jeg saae mig omkring om jeg ikke kunde finde en lille Steen; jeg vilde gjerne
						have sendt ham den som en venskabelig Erindring. Men da der ingen saadan var
						i Nærheden, nøiedes jeg med i nogle ziirlige Talemaader at bevidne ham min
						Tak for hans fine Behandling, ønskede ham en Jomfru, der saae mere paa Løn
						end paa honnet Omgang, og sluttede endelig med at haabe, at hans skjønne
						Ægtehalvdeel ikke maatte have forkjølet sig, imedens han stod i aabent
						Vindue. Derpaa vendte jeg mig om efter Pigen, som var gaaet langsomt ned ad
						Gaden. Da jeg nærmede mig hende, standsede hun, lænede sig op imod Muren og
						græd. Jeg vilde opmuntre hende, men hun afbrød mig og sagde:Jeg er mere ulykkelig end De troer, ellers vilde De neppe være saa lystig.Jeg sagde hende, at det virkeligt gjorde mig ondt for hende, uagtet jeg ikke
						kunde see nogen stor Ulykke i at miste en Huusjomfru-Plads, især hos
						saadanne Folk; men at det aldeles ikke kunde nytte hende noget, om jeg vilde
						græde med, hvilket tillige var min Natur imod. Jeg spurgte hende tilsidst,
						hvor hun vilde hen, om hun ikke havde nogen Familie at gaae til; om hendes
						Moder ikke levede.Nei, for Guds Skyld, raabte hun næsten ængstelig, ikke der, aldrig. - O, jeg
						gjorde bedre i at springe i Kanalen.Hun græd bitterlig, vred sine Hænder, og syntes af Sorg neppe at kunne holde
						sig opreist. Endelig sagde jeg:Ja, her kunne vi ikke blive; kom hjem med mig.Jeg tog hendes Arm i min, og hun lod sig føre uden Modstand, men uden at tale
						et Ord den hele Vei. Hun rystede over hele Legemet, og ved de enkelte
						Lygters Skin saae jeg Taarerne, som uden Ophør randt ned over hendes Kinder.
						Jeg var temmelig forlegen med Maaden, hvorpaa jeg skulde behandle min
						Erobring; men da hun som sagt ikke svarte et Ord til alt hvad jeg sagde,
						fandt jeg det tilsidst rigtigst slet ikke at tale mere, og paa denne
						morsomme Maade tilbagelagde vi Veien hjem. Da vi kom op, førte jeg hende ind
						i mit Sovekammer, og gjorde hende opmærksom paa, at Nøglen vendte ind til
						hendes Side. Det forekom mig, at hun blev ganske forundret derved, og jeg
						fortrød næsten min Høimodighed, da jeg befandt mig ene i mit forreste
						Værelse, hvor jeg søgte at gjøre mig det saa comfortabelt, som et Par
						Stolesæder og en gammel Chenille tillod mig det.Da hun den næste Morgen hørte, at jeg var oppe, aabnede hun sin Dør, og bad
						mig ind Hun havde arrangeret et ret ziirligt Kaffebord, og hele Stuen havde
						faaet et Udseende af Hyggelighed, som den i al min tidligere Tid har været
						aldeles fremmed for. Nu først saae jeg rigtig paa min Fange, og som hun stod
						der med nedslaaet Blik, saa de lange sorte Øienhaar skyggede over hendes
						friske Kinder, dem, jeg i Parenthesis sagt, hvis jeg var Lyriker, vilde
						sammenligne med Ferskenens Skal, kunde jeg neppe tænke mig, at det var hende
						jeg havde fundet paa Gaden i den dybe Nat. Jeg spurgte hende, hvem hun var,
						og hvor hun havde været igaar Aftes; men nu fortalte hun mig en
						usammenhængende Historie, som jeg altforvel kunde tage og føle paa var
						opdigtet fra Ende til anden. Jeg blev ærgerlig og bad hende ikke at uleilige
						sig med at fortælle, naar hun ikke vilde betroe mig Sandheden. Hun brast i
						Graad og saae meget ulykkelig ud, men sagde Intet. Jeg gik ind til mig selv;
						lidt efter kom hun ind, men paaklædt med Hat og Schavl. Hun gik hen imod mig
						og vilde sige Farvel; men Taarerne qvalte hendes Stemme.Hvor vil De gaae hen? spurgte jeg.Jeg veed det ikke, svarede hun, med et Udtryk af Fortvivlelse.Hvorfor vil De da gaae? Bliv her, indtil De har overlagt, hvor De vil hen.
						Mig vil De ikke betroe Dem til; jeg kunde dog maaskee have hjulpet Dem.O, jeg kan ikke fortælle Dem det, sagde hun, idet hun tog min Haand; men vær
						ikke vred paa mig derfor. O hvis jeg maatte blive  her idag, maaskee jeg da kunde finde paa en
						Udvei; - jeg er kun sytten Aar, og vilde saa gjerne leve.Jeg førte hende ind igjen i hendes Værelse, og gav min Karl inden jeg gik ud
						de nødvendige Ordre saa at hun ikke skulde være udsat for at lide
						Hungersnød.Da jeg henimod Aften kom hjem, kjendte jeg neppe mit Værelse igjen, saa
						ordentlig var det blevet. Hun kom ind og spurgte, om hun maatte lave Thee
						til mig; jeg takkede hende for hendes Opmærksomhed, og det var øiensynligt,
						hvor glad hun blev. Jeg befandt mig ret vel i denne nye og uvante
						Huuslighed, og passiarede gemytligt med hende imedens hun besørgede Theen.
						Endelig spurgte jeg, om hun havde fundet hvad hun i Formiddags kaldte en
						Udvei. Dette Spørgsmaal forjog øieblikkelig Smilet af hendes Ansigt; hun
						blev bleg, og det var med den ængsteligste Stemme og det bønligste Blik at
						hun sagde:Kan jeg da ikke blive her? - blot i nogle Dage, til jeg kan faae mig en anden
						Condition; - jag mig endelig ikke bort.Jage Dem bort, gjentog jeg; nei, bliv De saalænge De behøver det; imorgen kan
						min Karl hente Deres Klæder fra Gothersgade, og jeg skal fortælle til min
						Værtinde, at De er min Søster fra Landet.Vil De? raabte hun og sprang op fra Stolen, hvor De maa være god, at De vil
						kalde mig Deres Søster; - og hun fløi mig om Halsen og kyssede mig.Jeg følte, at mange slige søsterlige Kys kunde meget snart forjage det
						Broderlige i min Kjærlighed, og sagde derfor: Kjære - hvad hedder Du? - thi
						hendes Navn forekom mig aldeles nødvendigt til den Tale jeg var i Begreb med
						at holde.Augusta, svarede hun.Kjære Augusta, begyndte jeg altsaa; hvis det er Dit Ønske at boe sammen med
						mig som Søster og Broder, saa gjør Dit til at jeg kan glemme, at vi ikke ere
						det. Jeg er ikke saa gammel endnu, at jo mit Blod kan komme i Kog, og der
						behøves mindre dertil end et Kys af to Læber saa røde som Dine.Hun stod taus, men med Undseelsens Rødme lige til Tindingerne.Men, vedblev jeg, skulde De derimod foretrække -Nei, afbrød hun mig heftigt; jeg foretrækker Intet, for at maatte boe her som
						Deres Søster, og at De vil sige Du til mig; Intet, Intet i  Verden. Jeg blev saa glad før, - vedblev hun
						idet hun slog Øiet ned, -at jeg glemte -Troer Du da, kjære Augusta, at jeg blev vred for Dit Kys? - men lad
						os ikke komme dybere ind derpaa, men hellere tænke paa at indrette os for
						Fremtiden.Nu fik vi travlt med at flytte om med vore Meubler.Og her er mit Eventyr forsaavidt til Ende; thi de fem, sex Dage, som hun
						siden har været hos mig, ere hengaaede saa roligt som Intet var hændet. Jeg
						er i hendes Selskab om Morgenen, naar jeg nyder min Kaffe, og om Aftenen til
						Klokken slaaer ti; da siger hun mig god Nat og gaaer ind til sig selv, og
						jeg driver ud paa Livet. I den Tid tale vi fortroligt sammen; men hun taler
						aldrig om sig selv, og jeg har foresat mig ikke at tiltvinge mig hendes
						Hemmelighed, men vente til hun betroer mig den af sig selv, eller til
						Hændelsen opklarer den. Men jeg kan ikke beskrive Dem den Tilfredshed, som
						tydelig udmaler sig i hendes Væsen, naar jeg om Aftenen kommer hjem, den
						Opmærksomhed, hvormed hun hører paa mig, naar jeg fortæller hende Noget
						eller forklarer hende et og andet, som hun om Dagen har læst, men ikke
						forstaaet; og endelig hendes Glæde, naar jeg tilsidst aabner Pianoet og
						spiller for hende. Naar man saae hende i de Timer, skulde man troe, at hun
						var fuldkommen lykkelig. Imidlertid, det var iforgaars, var der en
						uforklarlig Uro over hende; jeg kunde see, at hun havde grædt. Min Karl
						havde netop den Dag hentet hendes Sager fra det Sted, hvor hun før havde
						tjent, og jeg antog, at det var Erindringen om det Passerede og hendes
						Fortid, der piinte hende. Hun var som sagt urolig, og spurgte flere Gange
						hvad en lurvet Karl jeg havde truffet paa Trappen, havde sagt; om jeg troede
						han var borte o.s.v. Og da jeg endelig henimod Klokken ti tog min Frakke
						paa, for som sædvanlig at gaae ud, bad hun mig at blive hjemme; hun vilde
						gjerne sidde oppe en Time endnu, dersom jeg ønskede det, naar jeg blot ikke
						vilde gaae ud; hun var bange for at være ene, og for at den omtalte Karl
						ikke var gaaet sin Vei. Hun bad mig med en Inderlighed, saa jeg ikke kunde
						nægte hende det. Jeg veed ret vel, at jeg ofte derved er bleven duperet af
						Fruentimmer; kan gjerne hænde sig, at jeg bliver det denne Gang med; men for
						Fanden, hvad kan det genere mig om en halv Snees Pigebørn gjøre Nar af mig?
						Jeg vilde imidlertid føle mig utilpas om jeg vidste en Eneste, der havde
						Grund til at græde for min Skyld.Dermed tændte Flint igjen sin Cigar til Tegn paa at han havde udtalt. Felix
						tog Ordet og sagde:Hvis jeg ikke var fuldkommen beskjæftiget med mit eget Eventyr, vilde jeg
						have misundt Dig Dit; og uagtet jeg er aldeles forelsket i min smukke
						Ubekjendte, hvis Navn jeg forresten ret vel veed, saa føler jeg dog en vis
						Interesse for at komme hjem til Dig og blive forestillet for Din Smaa.Dette lod ikke til at smage Flint, og en Conversation udspandt sig mellem dem
						i den Anledning.VLet us have wine and women, mirth and laughter,Sermons and soda-water the day after.Byron.Jeg havde hørt paa begge Fortællingerne med en Interesse, som jeg ikke selv
						kunde forklare mig, uden muligt ved den Modsætning, de dannede til hinanden.
						Thi idet min Indignation var vakt i høieste Maade ved den Mangel paa
						Sømmelighed og anstændig Opførsel, som Felix udviste, forekom det mig at
						Flint, hvad jeg mindst ventede mig af ham, havde taget Hensyn, som
						vedkommende unge Pige, paa Grund af den lave Stilling, hun indtog i
						Samfundet, ingenlunde var berettiget at fordre. Ingen af Fortællingerne vare
						istand til at staae sin Prøve for den strenge Morals Domstol, uagtet jeg i
						Øieblikket ikke kunde angive, hvori det Indecente netop bestod. Jeg afholdt
						mig derfor fra at indlade mig paa nogen Discussion, og gav ikkun nogle
						spøgefulde Bemærkninger tilbedste, som lod til at more de to Herrer
						usigeligt, og endte med at proponere en Skaal for et lykkeligt Udfald af
						begge deres Historier. Da denne var drukken, ringede Flint paa Opvarteren,
						for at klarere Regningen. Jeg protesterede paa det Kraftigste og anførte, at
						jeg aldrig tillod, at Nogen betalte for mig, hvilket jeg ogsaa høist unødigt
						seer, da Skik og Brug saa fordrer, at man en anden Gang skal gjøre
						Gjengjæld. Men Flint lod sig ikke sige, og inden jeg havde faaet min
						Tegnebog frem, var Opvarteren betalt og forsvundet. Vi brøde nu op, og
						uagtet jeg nu ikke mere er istand til at erindre hvorover, saa husker jeg
						dog godt, at vi loe hjerteligt, da vi gik ned ad Trappen.Felix havde grebet min Arm, og demonstrerede meget heftigt, da jeg modsagde
						hans Yttring, at hans Kjærlighed vilde vare til hans Død Han paastod, at
						han, hvis det kunde hjælpe noget, var istand til at aflægge de strengeste
						Løvter og at holde dem; han vilde undvære Punsch om Aftenen, lade være at
						ryge Cigarer, - altsammen Ting, som jeg ogsaa bemærkede, at jeg uden Savn
						kunde forsværge, hvis ikke det mærkelige Phænomen saa ofte havde viist sig,
						at Menneskene just sætte Priis paa det Forbudte eller Forsvorne, og jeg
						altsaa kunde  vente, at det vilde
						gjentage sig med mig, og indgive mig en hidtil ukjendt Tilbøielighed for
						Punsch og Cigarer.Vi vare under denne Samtale komne ind i en Caffee, og uden at tænke noget
						videre derover, satte jeg mig med de Andre ved et Bord, paa hvilket Felix
						fandt det passende at lægge begge sine Fødder, idet han gyngede sig tilbage
						paa Stolen, og morede sig med at blæse tykke Røgskyer af sin Cigar.Her er bandsat hyggeligt, sagde Flint og nikkede venligt, idet Opvarteren
						satte tre Glas, fyldte med et varmt Fluidum, paa Bordet.Min Anelse sagde mig, at det var Punsch, og jeg følte stærk Trang til at
						udtale mig kraftigt imod denne ødelæggende Drik; men jeg veed ikke om det
						var en Følge af den kolde Aftenluft, eller muligt fordi jeg ikke er vant til
						saa silde at spise varm Mad, nok sagt, jeg følte mig utilpas, men med en
						ubestemt Idee om, at noget Varmt maatte gjøre mig godt.Drik, sagde Felix, idet han arrangerede sig paa en anden beqvem Maade, og
						stødte an imod mit Glas.Jeg tog en Slurk, og følte Sandheden af, at Gift, anvendt ved enkelte
						Tilfælde, ofte er den største Velgjerning. Conversationen kom atter i Gang,
						og jeg fik Leilighed til at udtale mine nationale Sympathier, rigtignok med
						mange Afbrydelser, især af Felix, der bandede paa, at han med Fornøielse var
						bleven en furchtbarer Schleswig-Holsteiner, dersom hans Smukke med den hvide
						Hat havde talt tydsk. Vi bleve livligere og livligere, især Felix og jeg.
						Flint hørte derimod mere til, og oplivede blot engang imellem Samtalen med
						en eller anden tør Bemærkning, som jeg dog maa tilstaae ofte var meget
						aandrigere end jeg tidligere havde troet ham istand til. Rundt omkring i
						Stuen sad forskjellige Grupper, men enhver skjøttede sig selv; og uagtet
						vore Discussioner undertiden bleve lidt høirøstede, lode Ingen til at tage
						det ilde op. Jeg begyndte at sande Flints Bemærkning, at det var hyggeligt;
						jeg befandt mig virkelig vel, paa en Smule Tørst nær, som jeg tilskrev den
						for mig uvante Cigarrygen. Men Punschen var lædskende og af en liflig Smag,
						saa jeg neppe kunde regne Tørst for en Ubehagelighed. Tiden løb paa den
						fornøieligste Maade, især da Felix lidt efter lidt tabte sin
						Oppositionslyst, saa jeg med mere Fynd kunde deducere mine Yndlingsmeninger
						om en aandelig Forening af de nordiske Riger til et Værn imod den med den
						franske Literatur indtrængende Imoralitet. Mit Foredrag var sikkert
						humoristisk; thi  mine Tilhørere loe
						ofte, saa Taarerne kom dem i Øinene, og raabte: Hør, Bravo og andet Saadant,
						hvorved man giver sit Bifald tilkjende. Jeg glædede mig ved det Indtryk,
						mine Ord gjorde, og vedblev med større Ivrighed; men med eet blev jeg
						afbrudt af Flint, der reiste sig og sagde:Mon vi saa ikke havde godt af at komme ud paa Gaden?Felix sprang op med en Hurtighed, der lod befrygte at det vilde gaae ud over
						vore Glas. Jeg søgte at komme dem tilhjælp; men i min Iver kom jeg netop til
						at støde imod Bordet, saa det væltede, og Glassene faldt klirrende imod
						Gulvet. Jeg blev heed om Ørerne, men Flint beroligede mig.Det gjør Ingenting, sagde han, jeg er kjendt paa Stedet.Felix lo som om han skulde revne. Jeg nærede en alvorlig Frygt for at han var
						beruset, og meddelte denne til Flint, men han sagde:O Intet, han er blot lystig; han kan taale en Deel.Jeg tog imidlertid Flint under Armen, for dog, hvis min Gisning var rigtig,
						ikke at compromettere mig, ved at spadsere med en drukken Mand paa
						Østergade. Jeg opdagede imidlertid snart, at han, som Flint sagde, blot var
						lystig. Det var ret heldigt; thi min Forsigtighed vilde ellers kun lidet
						have hjulpet mig, idet han snart var ved Flints og snart ved min Side, saa
						forude, for at sondere om Vægteren sov i Kjelderhalsene, og saa bagefter,
						opholdt af Nogen, han mødte, og hos hvem han maatte tænde sin Cigar. Han
						satte Hatten paa tvers og gav sig til at synge en bekjendt Gadevise. Det er
						nu en afgjort Sag, at man gaaer langt bedre efter Musik end uden saadan, og
						da jeg flere Gange havde været nærved at snuble, formodentlig fordi mine
						Galoscher ikke sad fast, passede jeg at marschere efter Takten af hans Vise,
						og stemmede snart i med Flint med, og nu gik det behageligt; men dog meget
						anstændigt. Engang overdrev Felix maaskee Lystigheden, og fik os andre med,
						idet han spærrede Veien for to Fruentimmer, der kom os imøde, og holdt en
						kort Tale til dem. De vilde undgaae ham, og kom over til min Side, for der
						at komme os forbi; men jeg syntes, at det var saa morsomt, at lade dem gaae
						en endnu længere Omvei, og udstrakte derfor min Arm, idet jeg avancerede ud
						paa Gaden, og nødte saaledes Fruentimmerne til at gaae over paa det andet
						Fortoug. Vi bleve nu gaaende midt paa Gaden; jeg gik imellem, og med en af
						mine Venner under hver Arm. Vi begyndte paa en ny Vise, som imidlertid ikke
						gik saa godt som den forrige; jeg snublede oftere, og  vilde netop til at undersøge, om Skylden var
						mine Galoschers eller den daarlige Brolægnings, da et voldsomt Slag over min
						Ryg bragte mine Ideer til at tage en anden Retning. Det var en Vægter, som
						med en Strøm af Uqvemsord og Truen med Prygl betydede os, at vi ikke maatte
						synge paa Gaden. Jeg var opbragt, og protesterede imod hans Opførsel, som
						langtfra var lovlig; idet han først burde advare, inden det var ham tilladt
						at bruge Magt. Men han vedblev at være grov, og yttrede, at han, hvis vi
						ikke stak af - et lignende simpelt Udtryk brugte han - lod os arrestere.Jeg udbrød med Værdighed:Arresteer os! - Jeg vil, at Du skal arrestere os. Jeg vil arresteres.Min Djærvhed undlod ikke at gjøre sin Virkning; han gav sig til at pibe.De Andre søgte at overtale mig til at forandre min Beslutning, men jeg var
						fast. -Jeg vil arresteres var mit urokkelige Svar. Jeg hørte Fodtrin, og
						saae flere Mennesker komme løbende oppe i Gaden. Jeg antog dem for tililende
						Vægtere; men inden jeg fik overtydet mig derom, saae jeg Flint spænde Been
						for vor, og idet han tog min ene og Felix min anden Arm, rendte de afsted
						med mig saa hurtigt de formaaede, og tog aldeles intet Hensyn til min
						Protest eller min Erklæring, at jeg vilde arresteres. Hvorledes det siden
						gik, om vi bleve forfulgte og hvor langt, alt det veed jeg ikke; kun at vi
						løb af alle Kræfter, og da vi endelig standsede, for at trække Aande, og jeg
						saae mig om, stode vi paa Slotspladsen. Felix og Flint pustede lidt, og brød
						derpaa ud i en heftig Latter. Uagtet jeg i Førstningen var langt fra at dele
						deres Munterhed, og tvertimod var meget ærgerlig over ikke at have faaet
						Sagen dreven paa en lovlig Maade, fandt jeg dog snart, da jeg reflecterede
						derover, noget saa uforklarligt Morsomt deri, at jeg ikke kunde afholde mig
						fra at gjøre dem Selskab; og da jeg endelig opdagede, at jeg i Flugten havde
						tabt min ene Galosche, lo jeg maaskee meest af os alle.Hvor skal vi nu gaae hen? spurgte jeg.Det sundeste var maaskee iseng, sagde Flint.Nei, det er for tidligt, erklærede jeg, uden dog at have noget klart Begreb
						om Tiden; men det forekom mig, at Aftenen kun havde varet kort.Ja, det er for tidligt, gjentog Felix og lo; lad os gaae paa en Bule.Ja, lad os gaae paa en Bule, gjentog jeg, uden at gjøre mig Rede for,  hvad der var Meningen deraf Felix lo,
						jeg med Flint saae lidt paa os og slog saa ind med Leende gik vi afsted til
						Bulen. Vi kom igjennem flere Gader, som jeg ikke gjorde mig den Uleilighed
						at lægge Mærke til, da jeg førte en meget interessant Conversation med
						Felix. Endelig standsede vi, og traadte gjennem en lav Forstue ind i et
						Værelse, der var saa opfyldt med Tobaksrøg, at det bogstavelig var mig
						umuligt at see fra den ene Ende til den anden. Smaa Borde stode rundt
						omkring, og vi satte os ved eet af dem. Den qvælende Tobaksrøg blev stærkere
						og stærkere! Jeg befandt mig meget ilde. Imidlertid styrkedes jeg dog lidt,
						da jeg fik mig en Kop Kaffe, og paa Felix 's Bemærkning, at Tobaksrøg aldrig
						generer, naar man selv ryger, tændte jeg mig en Cigar, og saae mig nu
						omkring. Lidt fra os sad en fem, sex Mennesker ved en Bolle Punsch, og talte
						meget høit. Flint blandede sig i deres Samtale, og der blev megen Munterhed;
						men hvad der undrede mig var, at han fortalte dem, at han var
						Skorsteensfeiersvend Jeg grundede lidt derpaa og spurgte Felix, hvorfor han
						troede at vor Ven var fremkommet med denne Usandhed; han svarede imidlertid
						ikke, men gav sig i det Sted til at holde en Tale til Forsamlingen, som
						morede uendelig.Er han ogsaa Skorsteensfeiersvend? spurgte en af Selskabet.Nei, Knapmager dito, svarede Felix.Jeg er Stolemagersvend, sagde den Forrige; skal vi saa drikke Dus?Til min Forbauselse saae jeg at det skete.Og den tredie Herre? spurgte Stolemagersvenden.Jeg er Student, svarede jeg hurtigt, inden mine Ledsagere kunde faae Tid at
						ophitte noget; men, tilføiede jeg, da jeg tænkte at det var bedst at tude
						med de Ulve, man var iblandt, men jeg har beskjæftiget mig meget med de
						Spørgsmaal, som den nyere Tid har opkastet om Forholdet mellem Capitalisten
						og Arbeideren.Hvad for en Sludder? afbrød Stolemagersvenden mig.Jeg lod som jeg ikke bemærkede denne upassende Afbrydelse og vedblev:Jeg antager som givet, at De alle nære en særlig Interesse derfor; og da
						Erfaringen desværre lærer os, hvorledes en feilagtig Forklaring af hine
						Forhold alt for let bringer Arbeideren ind paa den farlige og ikke noksom
						fordømmelige Communisme, saa føler jeg mig stærkt opfordret til at fremsætte
						mine Meninger derom, for saaledes at bidrage mit til, at denne Kreds af
						Arbeidere, iblandt hvilke Tilfældet har bragt mig -  Maaskee det nu var det Sundeste, at De holdt
						Kjæft, afbrød Stolemageren mig igjen, og gik henimod mig. Denne Gang kunde
						jeg umuligt fortsætte, thi ikke at tale om den ubehagelige Nærhed, hvori han
						bragte sin Haand til min Næse, og som tilstrækkeligt maatte have fraraadet
						mig det, gav han mig ikke engang Tid dertil. Han spurgte:Hvem er det, De kalder for Arbeider? er det kanskee mig? - Nei, jeg er Svend,
						vedblev han paa mit bekræftende Svar; jeg er Stolemagersvend, seer De det;
						jeg er zunftig, veed De hvad det vil sige? jeg gjør fjorten Dage med min
						Mester, og Djævlen - bandede han - om han kan sige mig op paa en ringere
						Tid; seer De det. Og kom nu ikke her og skjæld mig ud for Arbeidsmand, eller
						jeg skal lære Dem Grussen og saa kan det ikke hjælpe noget om min Ven
						Knapmagersvenden ogsaa er Deres Ven.Jeg saa foragteligt til ham, idet jeg forklarede, at det ingenlunde havde
						været min Hensigt at fornærme, at jeg brugte det collective »Arbeider,« ene
						fordi dette Ord betegnede alle dem, der erstatte Mangelen af Capital ved
						Arbeidskraft; og at det var fuldkommen ligegyldigt om de arbeidede paa
						længere Tids Accord eller for Dagløn -Det er Løgn; og nu skal han have Prygl, udbrød Stolemagersvenden og foer op.
						Felix lagde sig imellem og sagde:Men det er jo min Ven.Han skal alligevel have Prygl, erklærede Svenden og trængte ind paa mig. De
						andre reiste sig, Verten kom til, og der blev discuteret meget heftigt for
						og imod, om jeg skulde have Prygl eller ei. Men jeg blev staaende roligt, og
						sagde til Verten:Jeg erindrer Dem om, at dette er et Overfald, og tager Dem til Vidne.Nei, vi skal ingen Vidne have, sagde Verten, og i det Samme følte jeg et
						stærkt Slag i Ansigtet, saa Ilden gnistrede for mine Øine. Der blev en stor
						Hurlumhei, og endelig stod jeg paa Gaden tilligemed Flint og Felix.Hvorledes det nu videre gik, erindrer jeg ikke; thi min retmæssige Vrede over
						Vertens aldeles ulovmedholdelige Fremgangsmaade beskjæftigede mine Tanker,
						saa det er mig umuligt med Bestemthed at opgive, hvilken Vei vi gik hjem,
						eller hvor jeg skiltes fra mine Ledsagere.VILa beauté d'un front sevèreNe peut pas toujours s'armer.L'on est fait pour aimerQuand on est fait pour plaire.E.A. Demoustier.Det var høit paa Formiddagen da jeg næste Dag vaagnede, og befandt mig
						liggende næsten heelt paaklædt paa min Seng. Jeg var meget lidende, og ved
						at erindre den foregaaende Aftens Begivenheder følte jeg en Misfornøielse
						over den Characteer-Svaghed, jeg havde udviist, ved ikke i rette Tid at have
						brudt op. Det var kun den Betragtning, at min Nærværelse havde forhindret
						mine Ledsagere fra videre Udsvævelser, der formaaede at retfærdiggjøre mig i
						mine egne Øine for min Deelagtighed i deres mindre exemplariske Levnet.
						Imidlertid opvaktes min Ærgrelse paany, da jeg betragtede mine tilsølede
						Klæder, og opdagede at jeg savnede mine Briller og Galoscher. Da jeg sætter
						stor Pris paa Orden i mine Pengesager, indsaae jeg strax, at jeg, for at
						gjenskaffe mig disse Nødvendigheds Artikler, var nødsaget til at slaae en
						Streg over en Fornøielse, jeg havde besluttet at forskaffe mig, ved engang
						med det første at invitere Fru St:-Clair og Familie med mig i Theatret.
						Formiddagen gik saaledes bedrøveligt hen, især da den Hovedpine, hvormed jeg
						vaagnede, aldeles ikke var formindsket, men tvertimod tiltaget i en saa
						foruroligende Grad, at det flere Gange endogsaa qvalmede for mig. Jeg kunde
						aldeles Intet nyde, blev derfor hjemme og forsøgte at adsprede mig ved
						Læsning; men jeg var ikke istand til at samle Tankerne. Jeg kastede mig paa
						Sophaen og faldt i Søvn; og da jeg et Par Timer efter vaagnede befandt jeg
						mig Gud skee Lov bedre; jeg syntes, at en Kop Kaffe vilde gjøre mig godt, og
						da det netop var paa Tiden, klædte jeg mig paa og gik hen til St:-Clairs,
						hvor jeg efter at have styrket mig ved en Kop af hiin oplivende Nectar,
						snart følte mig i mit sædvanlige Velbefindende.Jeg sad ved Vinduet, Fruen og Emilie hver i sit Hjørne af Sophaen, Ilden
						brændte muntert i Kakkelovnen og kastede sit Skjær hen paa  Maskinen, der stod paa Kaffebordet; det hele
						havde hiin hyggelige Tone, som stemmer Hjertet til æsthetiske Betragtninger,
						og Conversationen havde netop antaget denne literaire Vending, som jeg saa
						særdeles ynder, da vi bleve forstyrrede ved at man ringede paa Gangdøren.
						Emilie sprang pludselig op af Sophaen; i det samme aabnedes Døren, og ind
						traadte til min uendelige Forbauselse Felix Bearn.Han hilste meget ziirligt paa Damerne, og begyndte en Tale om, at han kom
						uanmeldet, da han ikke troede at have den Ære at være kjendt ved Navn; men
						da han opdagede mig, afbrød han pludselig, nærmede sig mig, og sagde, dog
						saa høit at jeg havde Grund til at frygte at Damerne hørte det:Hvad Pokker, Hr. Jespersen, De ligger ikke hjemme og drikker Sodavand Det er
						mere end jeg havde tiltroet Dem; for De var svært paa Støvlerne igaaraftes.Jeg var i den frygteligste Forlegenhed; han saae det og gjorde et Par
						Ansigter til mig, idet han hurtigt hvidskede:Tys, jeg forstaaer Dem, - flint Selskab - ikke et OrdDerpaa vendte han sig atter til Damerne, og fortalte dem med meget muntre
						Miner, hvorledes han igaar havde fundet en lille Portefeuille; og da han
						idag havde seet den averteret herfra, havde han ikke kunnet nægte sig selv
						den Fornøielse, at forvisse sig om Eierinden var ligesaa smuk, som hans
						Phantasie havde tegnet hende, men at han nu var bleven overtydet om, at han
						aldrig kunde tale med om Phantasie. Fruen hørte med Forundring paa ham, men
						skjænkede ham flere velvillige Smiil, imedens han overrakte Portefeuillen
						til Emilie, der rødmende og med nedslagne Øine modtog den, uden med et Ord
						at svare paa hans Compliment. Han ventede ligesom paa at en af Damerne
						skulde sige Noget; men da det ikke skete, vedblev han, idet han anklagede
						sig selv for at have stjaalet et af de tre Visitkort, som Portefeuillen
						indeholdt, dog undskyldte han sig med, at Fristelsen til at pryde sit Speil
						med det smukke Navn, var for stor til at hans Dyd kunde modstaae den. Nu
						kunde han i sit eensomme Hjem drømme sig de herligste Luftcasteller; ganske
						vilde de ikke forsvinde, naar han vaagnede op til den mørke Virkelighed,
						hendes Navn stod jo i hans Speil. Men han behøvede hendes Tilladelse til at
						turde beholde det som Findeløn, og forklarede, at det var Hovedgrunden til
						at han besværede Damerne med sin Nærværelse, og ikke sendte det Fundne ved
						sin Groom.Her skjævede han til mig paa en listig Maade; men som om der i det samme
						faldt ham Noget ind, afbrød han pludselig sin Tale til Damerne, løb hen til
						mig og trak mig henimod Vinduet, idet han sagde:Det er naturligviis Løgn hvert Ord jeg fortalte igaar Aftes - det De kan nok
						huske. - Jeg har fundet Brevtasken men jeg lavede denne Historie for at
						muntre Dem. - Det var Colorit paa Stilen.Nu først faldt hans Roman mig i Tankerne; jeg vilde spørge ham, men han sagde
						blot:Løgn hvert et Ord Han trykkede mig i Haanden og gik atter hen til Damerne,
						hvor nu Fruen med megen Høflighed takkede ham for hans Uleilighed.Jeg var som lynslaaet. Hvad skulde jeg troe? Emilie ansaae jeg dog for en
						altfor anstændig og dannet Pige, til at ville tale med en Driver, der
						træffer hende paa Gaden. Men hvor skulde han finde paa at fortælle en
						Historie, hvori han langtfra spillede nogen hæderfuld Rolle. Emilies
						Opførsel ved hans Indtrædelse var paafaldende, og hun var kjendelig forlegen
						under hele hans Tale. Jeg besluttede at iagttage.Damerne havde takket ham tilstrækkeligt, og ventede nu, at han skulde tage
						Afsked. Dette lod imidlertid ikke til at være Felix's Mening. Han gjorde
						først et Par Bemærkninger om Veiret; men da Fruen ganske sandede Rigtigheden
						deraf, saa de ikke førte til nogen Conversation, fremkom han med den
						mærkelige Efterretning, at der skulde være spaaet et stort Jordskjælv ....Saa.Ja, vedblev han ufortrødent, det skal være spaaet af en gammel Mand ude i
						Børnehuset. Har De ikke hørt det, Hr. Jespersen?Nei.Jo! Det er netop 300 Aar siden, at Veiret ganske var som iaar, og da indtraf
						det store Jordskjælv, som ødelagde Lissabon.Fruen begyndte at interessere sig for Materien; jeg skyndte mig med at
						berigtige hans Angivelse, da Lissabon, som bekjendt, først ødelagdes ved
						Jordskjælv i Sommeren 1755.Saa, sagde Felix, ja saa er det accurat 91 1/2 Aar siden vi havde saadant et Veir som iaar.Emilie tvang sig, for ikke at lee høit, og trak sig tilbage til Kakkelovnen.
						Det forekom mig, at Felix kastede et bønligt Blik til hende, men med Vished
						kan jeg ikke sige det; thi den Gavtyv har en sjelden Bevægelighed i sit
						Ansigt, og forstaaer til en utrolig Færdighed ved et  næsten umærkeligt Minespil at give Tegn, som
						kun sees af den, de gjælde. Men Emilie slog Øinene ned og forblev
						ubevægelig. Felix blev forlegen og stod og trak i sine Handsker; jeg morede
						mig ved Tanken om den Overlegenhed, som virkelig Dannelse og bestandig
						Beskjæftigelse med æsthetiske Gjenstande giver over dem, der søge deres Livs
						Formaal i Nydelsen af materielle Glæder. Men af disse stolte Betragtninger
						blev jeg udreven af Felix, der pludselig vendte sig imod mig og hvidskede
						til mig:Paa min Ære, jeg fortæller disse Damer om vort Sold igaar, dersom De ikke
						hjælper mig idetmindste saavidt, at man byder mig en Kop Kaffe.Jeg blev consterneret over hans Frækhed, og vilde til at bevise ham det
						Upassende i og hans Uberettigelse til at indblande Gaarsdagens for mig
						ubehagelige Begivenheder i hans Conversation, men han afbrød mig strax og
						sagde med en saa bestemt Mine, at jeg saae det var hans Alvor:Gjør som jeg siger eller jeg begynder strax, og De veed jeg forstaaer at
						sætte Couleur paa Stilen.Jeg var overbeviist om, at han vilde prostituere mig, dersom jeg ikke strax
						indledede en Conversation. Jeg var i en skrækkelig Klemme; men pludselig
						faldt en Idee mig ind, som jeg øieblikkelig benyttede, da jeg derved, paa
						samme Tid jeg føiede ham, tillige vilde bringe ham i Forlegenhed Jeg spurgte
						altsaa høit:Men hvor fandt De Frøkenens Portefeuille?Det gjorde sin Virkning.Hvad behager? stammede han, naar jeg fandt den? det var igaar, men jeg husker
						ikke ret hvad Klokken var.Men hvor? gjentog jeg, og jeg tilstaaer det, en Smule ondskabsfuldt.Men Emilie tog hurtigt Ordet og sagde:Jeg maa have tabt den paa Østergade, thi jeg havde den, da jeg gik ned fra
						Holms, og savnede den først da jeg var paa Kongens Nytorv. Jeg glemte derved
						at bytte mine Noder, saa jeg slet ikke har havt noget at spille idag.Jeg fandt den, da jeg kom ud fra Gianelli, sagde Felix med et Smiil. Men det
						lader til at Frøkenens Portefeuille er en Hader af Musik; thi den
						foraarsagede, at jeg glemte at gaae hen til en Ven, der ventede mig, for at
						synge et Par Romancer, han har skrevet.Synger De? spurgte Emilie, og nærmede sig Pianoet, og inden jeg fik Tid til
						at vende mig om, stod allerede Felix og bladede i en Bunke Noder. Det
						forekom mig, at han talte sagte til hende, men jeg kunde ikke komme hen til
						dem; thi Fruen spurgte mig hvem den nette, unge Mand var, og jeg var
						nødsaget til at sige hans Navn, samt at vi havde truffet sammen i Selskab.
						Jeg saae tydeligt, at dette desværre var en tilstrækkelig Anbefaling, og
						vilde netop til at svække den ved en noget omstændeligere Forklaring, da
						Fruen i det samme sagde:Men Emilie, jeg haaber dog, Du først byder Hr. Behrend en Kop Kaffe, inden Du
						beder ham at synge.Gud, Moder, sagde Emilie, troer Du jeg har turdet bede Hr. Bearn at synge.Hun udtalte hans Navn fuldkommen rigtigt; altsaa maatte hun vide det i
						Forveien. Jeg vidste ikke mere, hvad jeg skulde tænke derover; jeg var reent
						confus. Men ærgerligt i høieste Grad var det, at see den Glæde, der
						straalede af Felix's Øine, da han afslog at drikke Kaffe, men tilbød at
						synge. Og Alt dette gjorde han med saa megen Anstand og med saa indsmigrende
						Manerer, at Fruen blev ganske indtagen for ham, og tydelig viste det ved alt
						imellem at fortælle mig, at hun fandt at han var et særdeles vakkert ungt
						Menneske, at man kunde see, han var af god Familie, og vant til at komme i
						gode Selskaber. Under alt dette var der bragt Lys ind, og Felix havde
						allerede sunget flere Ting, jeg veed ikke hvad det italienske Stads hedder;
						Emilie accompagnerede ham og sang ogsaa imellem, ja tilsidst gik det saa
						vidt, at de sang en Duet sammen. Min Ærgrelse var naturligviis ikke lille,
						og da de endelig holdt op med den Musiceren, og jeg vilde gjenerobre noget
						af den Anseelse, som jeg tydeligt saae, han havde vundet paa min Bekostning,
						ved at udtale mine Meninger om den classiske Musiks Fortrin fremfor den
						moderne Klingklang, bad han mig i en ironisk Tone, at udføre et classisk
						Nummer for dem. Han fik derved Damerne til at lee, da de vide jeg hverken
						spiller eller synger. Men det var en daarlig Vittighed; thi man kan særdeles
						godt have en velbegrundet Mening om det Høie og Ædle i en Kunst, uden at
						være i Besiddelse af den manuelle Færdighed, som udfordres til at udøve den.
						Jeg vilde ogsaa have bemærket dette, men Felix tog Afsked, og tvang mig paa
						en Maade til at gjøre det samme. Og inden jeg fik rigtig overlagt hvorledes
						jeg skulde afskjære Conversationen, havde Fruen allerede inviteret Felix til
						at besøge dem ja endogsaa sagt, at  hun,
						om ikke før, saa dog om Fredagen, haabede at see ham, da der den Aften kom
						flere af deres Bekjendte.Da vi gik ned ad Trappen, greb han min Haand og sagde:Jeg maa ret takke Dem, fordi De hjalp mig saa godt paa Gled. Jeg var i
						Førstningen bange for, at jeg kom Dem til Besvær, og at De muligt selv
						courede til Emilie. -O, hvor kan De troe, svarte jeg undvigende, men igrunden meget indigneret
						over at han saa ligefrem kaldte hende ved sit Fornavn.Nei, det var ogsaa dumt af mig, sagde han, dertil er De altfor adstadig. Men
						tilstaae mig, at hun er yndig. Ja, De har maaskee ikke Sands derfor, og
						kjender hende maaskee ikke; men det gjør jeg, jeg, Lykkelige, der har sunget
						med hende. Hør, der er Intet, der overgaaer at synge Duetter med en smuk og
						dannet Pige. De kan neppe tænke Dem hvilken Vellyst det er at tage den Tone,
						som hendøer paa hendes Læber; det er, som om man indaandede hendes lønligste
						Tanker. Og naar Tonerne slynge sig sammen - jeg undrer mig blot over, at jeg
						kunde lade være at trykke hende op til mig; thi det hører egentlig til det
						Sted: ma fida al tuo bel cor.Og nu trallede han, og gjorde theatralske Bevægelser, og lod slet ikke til at
						tænke paa, at vi vare paa Gaden. Jeg erindrede ham derom.Ja vist, sagde han,jeg skal nok være stille; men hvor hun gjorde det Sted
						nydeligt: udiamo e guidichiam. Og saa sang han
						videre.Jeg var græsselig kjed af ham; men han havde hængt sig ved min Arm, og
						fortalte mig med megen Henrykkelse, hvorledes det var første Gang, han havde
						været i en Families Dagligstue, at det var første Gang, han havde sunget med
						en Datter af Huset. De havde hos Flint forsøgt at lære nogle Damer, der kom,
						at synge; men det var mislykkedes med de fleste.Den Eneste, vedblev han, som lærte Noget, var Caroline. De kjender jo nok
						Caroline?Jeg tilstod ham min Uvidenhed.Jo vist, De har bestemt seet hende hos Flint; ikke Caroline hos Causses,
						heller ikke Caroline Hansen; men Caroline med det rødplettede Schavl, som vi
						kaldte hende, for at skjelne hende fra de andre. De kjender hende vist; hun
						havde en ret god Stemme, og vi fik engang banket Finalen af Ernani ind i
						hende; men der var ikke Tanke af Foredrag, og saa sang hun bestandigt: Lavær
						at ta'e Rødspetter istedetfor la morte che
						t'aspetta. O, men det er uværdigt af mig, at tale om  Caroline med det rødspettede Schavl i samme
						Øieblik jeg tænker paa Emilie. Emilie, o det er det smukkeste Navn, der
						existerer. Hvor jeg er lykkelig! Hurra!Og han satte Hatten paa Snur og begyndte at dandse. Jeg tyssede atter paa
						ham.Ja, sagde han, De har Ret; jeg skal bestræbe mig for at være rolig. De er et
						meget fornuftigt og sat Menneske; det er ypperligt, at jeg følger med Dem,
						ellers gjorde jeg vist Dumheder. Hør, fortæl mig engang hvem der kommer hos
						Fru St:-Clair. Eller, lad os gaae hen og drikke en Flaske Champagne; - jeg
						har ingen Penge hos mig; men De kan vel lægge ud, og saa kan De der fortælle
						mig hvilke Folk jeg vil træffe paa Fredag. Men det er jo sandt, - udbrød
						han, inden jeg kunde faae et Ord fremført; - det første skulde da have været
						en eftertrykkelig Protest imod Champagnen - Vilhelm kommer jo der; han har
						jo spillet med hende. Sacre dieu, jeg maa op til
						ham.Og afsted fløi han, men vendte strax om igjen, for at bede mig ikke at tale
						til et Menneske om den Historie, han havde fortalt igaar, da den som sagt
						var opdigtet fra Ende til Anden.Ikke sandt, sagde han og trykkede mine Hænder, det lover De. De er vist en
						brav Fyr. Jeg troede rigtignok igaar, at De var en Pedant, thi De seer
						saadan ud; men nu har jeg lært Dem at kjende. Og kan jeg nogensinde være Dem
						til Gjentjeneste, saa befal over mig, og De skal see, jeg er Deres Ven.Og nu foer han afsted som om hans Liv stod paa Spil.Jeg var glad ved at blive ene; thi jeg trængte til at samle mine Tanker. Hvad
						skulde jeg tænke om det Hele? Jeg havde al mulig Grund til at troe, at hans
						Historie fra igaar var sandfærdig; thi foruden den omtalte Forlegenhed, som
						jeg havde opdaget hos Emilie, er der en Umiddelbarhed hos Felix, som
						forlanger, at man troer ham paa hans første Ord. Dog paa den anden Side
						kunde jeg ikke tænke mig, at en saa anstændig og velopdragen Pige som Emilie
						kunde indlade sig paa at assistere en Gadestryger som Felix i hans Forsøg
						paa, at indtrænge sig i Familien. Var dette Tilfældet, da havde jeg taget
						Feil af Pigen; da var hun ikke den bly, dannede Qvinde, som mit Hjerte
						begjærede. Da havde jeg ikke Andet at gjøre end at aabenbare Sagen for
						hendes Moder og derefter trække mig tilbage. Hvor ubehageligt dette vilde
						blive mig, behøver jeg neppe videre at forklare; thi det var jo aabenbart,
						at Felix vilde revangere sig og fortælle Løst og Fast, for at nedsætte  min Moralitet, Noget, som desværre vilde
						være ham altfor let, takket være min ubesindige Opførsel igaaraftes.Dog en saadan Feiltagelse vilde jo næsten være en Umulighed for en Mand med
						mit Observationstalent. Denne Tanke beroligede mig, og jeg følte mig mere og
						mere overbeviist om det Ugrundede i Historien. Imidlertid besluttede jeg at
						være ivrigere i min Opmærksomhed imod Emilie, paa samme Tid jeg nøie vilde
						iagttage hendes Opførsel imod Felix. Ikke fordi jeg videre frygtede ham; thi
						hans naragtige og letfærdige Væsen vilde umuligt være istand til at vække
						nogen øm Følelse i hendes dybe Sjæl; men jeg ansaae det alligevel rigtigst
						at benytte dette Varsel til ikke at spilde Tiden, og blev enig med mig selv
						om, at gribe den første Leilighed, der tilbød sig, til at aabne mit Hjerte
						for hende, og, hvis hun deelte mine Følelser, da endnu under min Faders
						Nærværelse at anholde om hendes Haand hos hendes Moder, og offentlig
						declarere vor Forlovelse.VIIOh! n'insultez jamais une femme qui tombe!Qui sait sous quel fardeau la pauvre àme succombe!Qui sait combien de jours sa faim a combattu!Quand le vent du malheur ebranlait leur vertu,Qui de nous n'a pas vu de ces femmes briséesS'y cramponner longtemps de leurs mains epuisées;La faute en est à nous: à toi riche! à ton or!Victor Hugo.Under disse og lignende Reflectioner var jeg naaet hjem, og vilde netop
							til at stige op ad den sidste Trappe, da en Person kom ned ad den med en
							saa utilladelig Hurtighed, at han rev mig overende og selv faldt. Inden
							jeg fik mig reist op, var han allerede et Par Trapper nede; og jeg
							overveiede hos mig selv, om jeg skulde vende om og forfølge ham eller
							ikke; thi hans Fart forekom mig noget mistænkelig. Men førend jeg havde
							fattet nogen Beslutning, hørte jeg Flints Dør blive lukket op, og hans
							Stemme, der sagde: Efter ham Felix, og det det Bedste Du kan, - og
							derpaa fløi Felix ned forbi mig. Hurtig gik jeg tilside, for ikke nok
							engang at støde Kolbøtter. Jeg steg op, høist forundret, og gik ind paa
							Flints Værelse, for at erfare hvad dette skulde betyde; men han var der
							ikke. Jeg aabnede Døren for at indhente Underretning hos hans Vertinde,
							til hvem jeg troede, han var gaaet ind, da jeg idetsamme hørte hans
							Stemme i det omtalte indre Værelse. Jeg standsede, uvis om jeg skulde
							gaae ind, og imidlertid hørte jeg ham sige:Men nu vil jeg vide, hvad dette er for Historier, og hvad Du har for
							Maskepi med denne Bandit. For Pokker, det er ikke af Nysgjerrighed; men
							jeg har villet hjælpe Dig, - Du selv har bedet mig derom, men det er mig
							jo umuligt, naar jeg ikke veed, hvad der fattes Dig. Fortæl mig derfor,
							Augusta, vedblev han i en venligere Tone, fortæl mig alt, og jeg lover
							Dig forud, at gjøre hvad jeg formaaer, for at redde Dig; og skulde det
							være umuligt, da skal Din Historie være, som den aldrig var fortalt.O, svarede en Fruentimmerstemme grædende, Redning er nu umulig; men De
							har været saa god imod mig, jeg vil saa nødigt at De skal fordømme mig,
							- lad saa alle Andre gjøre det. Men da De forlanger det, saa skal jeg
							fortælle Dem, hvem jeg er, og jeg kræver den alvidende Gud til Vidne
							paa, at hvert et Ord, jeg nu vil sige, er sandt. Naar De da, efter at
							have hørt mig, støder mig bort, og overgiver mig til min Skjæbne, o, saa
							vil jeg dog til min sidste Time erindre den Uge, - De har ladet mig være
							hos Dem, og spøgt med mig og spillet Klaveer for mig.Jeg kunde ikke overtale mig til at gaae; thi jeg haabede ved Pigens
							Historie at kunne formere min Menneskekundskab. Jeg satte mig derfor
							ned, for ikke, hvis Fortællingen blev for lang, at komme til at røbe
							mig, ved af Træthed at forandre Stilling, og hørte saaledes Augusta
							sige, da hun efter megen Graad og Hulken atter tog til Orde:Den Mand, som De før jog bort, er min Broder; han siger det i det
							mindste, og min Moder siger det ogsaa. Undertiden er det faldet mig ind,
							at han ikke var det, og at jeg var et forældreløst Barn, der var bleven
							sat i Kost hos den Kone, som jeg kalder Moder; thi de have aldrig
							behandlet mig, som jeg synes at Forældre skulle behandle deres Børn,
							eller ældre Sødskende de yngre. Jeg har endogsaa til visse Tider troet
							at kunne erindre en lykkelig Tid, hvor venlige Ansigter have smilet til
							mig; men naar jeg rigtigt har villet holde fast ved det Erindrede, var
							det, som om det reent forsvandt, saa jeg tænkte, at det maatte være
							Noget, jeg havde drømt.Saa vidt tilbage jeg kan huske, har jeg aldrig seet andet end Fattigdom
							og Elendighed; min Broder, synes jeg, har altid været ligesaa gammel som
							han nu er, og seet ligesaadan ud, med et uredt og forvildret Haar. Han
							har altid været ond imod mig, og naar jeg som ganske Lille sad i vor
							Gadedør, og saae ham komme, skyndte jeg mig bestandig bort; thi jeg var
							vis paa, at han sparkede til mig, hvis jeg blev siddende til han gik
							ind. Senere kom jeg i en Skole, og uagtet Læreren var streng og slog os,
							var jeg dog glad, naar jeg skulde derhen. Der var dog andre Børn, jeg
							kunde lege med i Fritimerne, og hjemme fik jeg kun Skjend og Prygl; thi
							min Broder, som næsten aldrig var paa Arbeide, sad den hele Dag inde i
							Stuen, og gik kun ud om Aftenen. Engang var han dog borte et heelt Aar,
							og den Tid havde jeg det bedre; thi Moder slog mig kun sjeldent. Jeg fik
							først senere at vide, hvor han havde været. Saaledes hengik Tiden til
							jeg skulde confirmeres, og jeg 
							længtes efter denne Dag, da jeg troede, at jeg saa kunde komme ud at
							tjene, som jeg hørte alle de andre Piger skulde, med hvem jeg gik til
							Præsten. Men min Moder og Broder havde besluttet det anderledes. Og da
							jeg engang vovede at bede derom, lod de mig vide, at jeg ikke kunde
							tilbagebetale dem, hvad jeg havde kostet dem, med den usle Løn, jeg
							kunde tjene om Aaret. Nogen Tid efter sagde man mig, at jeg nu skulde
							gaae et Sted hen at lære at sye. Jeg blev glad derved, og takkede den
							gamle Herre, for hvem min Moder vadskede, og som hun sagde vilde betale
							for mig. Jeg fik ogsaa bedre Klæder, hvorfor jeg ligeledes maatte takke
							den gamle Herre, da det var ham, der hjalp mig. O jeg vidste dengang
							ikke endnu, hvorledes jeg senere skulde betale ham det igjen; eller
							snarere, det faldt mig ikke ind, at jeg, der endnu var et Barn, kunde
							have optændt nogen Lyst hos denne Herre, der var saa riig, saa jeg
							dengang troede, at han kunde have kjøbt de smukkeste Fruentimmer. Ja,
							thi De maa vide, at fattige Børn ere fra Vuggen vante til at høre tale
							om de forargeligste Ting, og ofte Vidne til Afskyeligheder, om hvilke
							deres Alder under andre Forhold vilde holde dem aldeles uvidende. Og
							saaledes vil De forstaae, at jeg strax begreb, hvad Herren vilde, da jeg
							en Aften af min Moder var sendt i et Ærinde til ham, og han lukkede sin
							Dør ilaas, for at være uforstyrret med mig. Jeg blev angst og bad ham
							lukke mig ud; men han lo og sagde at det var med min Moders Villie, at
							jeg var hos ham. Han tog min Haand, for at trække mig bort fra Døren, og
							smilte til mig, men der var noget saa Frygteligt i hans Smil, at jeg
							ræddedes endnu mere, og foer hen til Vinduet i den Hensigt at springe ud
							paa Gaden. Men han greb mig og holdt mig fast. Jeg græd og kastede mig
							for hans Fødder, tiggede og bad om Skaansel; jeg sagde ham, at jeg var
							et Barn endnu - jeg viiste ham, at jeg var det; men hans Blik blev endnu
							rædsommere, hans Favnetag heftigere, det sortnede for mine Øine, og mine
							Sandser forlode mig.Da jeg atter kom til mig selv, var min Moder i Stuen og beskjæftiget med
							at bringe mig til Besindelse. Det varede længe inden jeg kunde fatte,
							hvor jeg var; jeg var ganske forvirret og følte heftige Smerter. Efter
							flere Gange at have forsøgt om jeg kunde holde mig opreist, blev jeg
							tilsidst baaret ned ad Trappen, sat i en Vogn og kjørt hjem. Nu laae jeg
							i flere Uger, og i den Tid var jeg fri for Prygl, ja endogsaa for
							Skjend; og denne Godhed imod mig varede selv efter at jeg havde begyndt
							at staae op. Vi boede ogsaa bedre end før, og uagtet  min Broder slet intet bestilte og min Moder
							kun meget lidet, manglede de dog aldrig Penge. Jeg opdagede snart, at
							det var den gamle Herre, der understøttede dem, og flere Hentydninger
							lod mig kun altfor tydeligt forstaae, at jeg nu ganske var solgt til
							ham. Men en Dag kom min Moder hjem og fortalte under frygtelige
							Forbandelser, at nu var vor Herlighed til Ende, thi den gamle Herre var
							pludselig falden om paa Gaden og død Jeg blev saa glad, som jeg ikke
							veed jeg nogensinde før havde været, og det uagtet jeg forudsaae, at mit
							forrige Liv i Nød og Elendighed med Skjænden og Prygl vilde begynde
							igjen. Og det udeblev heller ikke, men paa en anden Maade end jeg havde
							tænkt mig det. Min Broder var nu næsten aldrig hjemme; kun i Mørkningen
							kom han, og havde da lange Samtaler med min Moder i det lille Kjøkken,
							som hørte til vor Leilighed. Hun havde ogsaa travlt, men bestandigt med
							at rende i Byen, og jeg sad saaledes ofte den hele Dag alene; thi ud
							turde jeg ikke gaae, det havde de forbudt mig under skrækkelige
							Trudsler. Undertiden befalede min Moder mig at følge med; jeg maatte da
							klæde mig ordentligt paa -jeg havde en ret smagfuld og anstændig Dragt -
							og gaae med hende omkring paa de meest besøgte Gader og Spadsereveie. O,
							jeg forstod det nu altsammen, uagtet jeg lod, som jeg aldrig tænkte over
							hvad de foretog dem med mig, og som om vore Spadseretoure vare saadanne
							som en honnet Borgermands Kone gaaer med sin Datter. Men da de endelig
							rykkede ud med Sproget, og begyndte med at foreslaae mig at hjælpe dem
							med at gaae i Boutikkerne, da nægtede jeg det, og lod dem vide, at
							dersom de eengang til foreslog mig det, da vilde jeg angive dem for
							Politiet. De talte aldrig tiere derom og vort Liv vedblev som før, med
							Undtagelse af at vore Spadseretoure blev sjeldnere og sjeldnere og
							tilsidst aldeles hørte op, da min Moder indsaae det Unyttige i at trække
							Byen omkring med en Pige, der ikke løftede sine Øine fra Brostenene. Og
							jeg tilstaaer det, det var ikke af Undseelse at jeg gik med nedslagne
							Blik; thi hvorledes skulde jeg, efter hvad jeg havde seet og hørt og
							efter at være bleven behandlet som jeg er bleven det, endnu være i
							Besiddelse deraf; nei, det var alene for at trodse dem. Med hver Dag
							voxede min Afskye for dem, og den steg til det Høieste, da de en Dag
							sagde mig, at jeg den næste skulde forlade dem, fordi - de havde solgt
							mig til Eierinden af et berygtet Huus. Jeg bad dem paa mine Knæ om at
							blive hos dem; jeg vilde tie med alt, hvad  jeg havde seet og nogensinde fik at see.
							Jeg bad om at maatte gaae ud og tigge; hver Skilling, jeg fik, skulde
							jeg bringe dem; om at maatte tage ud at tjene, de maatte have min Løn,
							og jeg vilde tilgive dem alt, hvad de hidtil have gjort imod mig. De
							vare ubønhørlige. Men jeg vedblev, jeg klamrede mig om deres Fødder, og
							taalte at de sparkede til mig og trak mig i Haaret; og saaledes tryglede
							jeg til langt ud paa Natten, da endelig min Broder lod til at give
							efter, og opfordrede min Moder til en Samtale i Eenrum. Den varede
							næsten en Time; i al den Tid laae jeg paa mine Knæ og bad til Gud, hvem
							jeg ikke havde tænkt paa siden jeg gik til Præsten. Endelig kom de ind
							og sagde mig, at hvis jeg kunde faae en Plads som Huusjomfru hos en riig
							Familie, saa maatte jeg modtage den; de vilde endogsaa selv hjælpe mig
							dertil ved at avertere i Aviserne, men at jeg, selv efter at være kommet
							et saadant Sted, dog stedse skulde lystre dem, og gjøre hvad de befalede
							mig. Jeg lovede Alt, hvad de forlangte; jeg var altfor glad til at tænke
							derover, og havde kun lidet brudt mig om at bryde alle mine Løvter til
							dem. O, jeg troede dengang endnu, at de lode dem nøie med Løvter. Efter
							en Maaneds Tids Forløb var jeg saa heldig at blive antagen som
							Huusjomfru hos Justitsraad Linds i Gothersgade. Hvor jeg var lykkelig.
							Jeg skulde tiltræde min Condition en Søndag. Om Eftermiddagen gik jeg i
							Kirkejeg havde ikke været der siden min Confirmation; men det forekom
							mig, som om jeg nu skulde begynde et nyt Liv, og at jeg vilde kunne gaae
							ud af Kirken reen og ubesmittet af de Laster, i hvis Skjød jeg var
							opvoxet og hvis Aande jeg havde indsuget. Justitsraadens vare vist meget
							vakkre Folk, men de vare høflige imod mig, ikke venlige, og jeg trængte
							til et kjærligt Ord, for at kunne troe, at jeg ikke var udskudt af denne
							Verden, som er saa smuk at see paa. O, da jeg første Gang var tilstede i
							et Selskab, De kan ikke tænke Dem med hvilken Forbauselse og Glæde jeg
							saae paa disse mange smukke Damer og unge Herrer, der vare saa lystige
							og dog saa artige; ja, en ung, smuk Pige kom endogsaa hen og talte til
							mig, og hjalp mig at bære en Bakke med Theetøi, som jeg nær havde tabt i
							al min Lykke. Det var de første venlige Ord, som noget Menneske har
							henvendt til mig. Hvor jeg elsker denne unge Pige; jeg veed ikke hendes
							Navn, thi der var jo Ingen, som jeg turde spørge derom; jeg har aldrig
							seet hende siden, men jeg kunde gaae i Ilden for hende. Jeg havde været
							i Justitsraadens Huus i fjorten Dage. Jeg kjendte nu  hvad jeg havde at udrette, og jeg syntes at
							Fruens Tone imod mig blev mindre fornem. Jeg haabede ved den Umage jeg
							gjorde mig for at udføre ethvert af hendes Ønsker, at den tilsidst
							maatte forandre sig aldeles og give Plads for en mere ligefrem men
							venlig Tiltale, da jeg en Dag fik Bud fra min Moder, at jeg skulde komme
							ud til hende. Jeg fik om Eftermiddagen Tilladelse til at gaae ud, og
							begav mig paa Veien, men med et tungt Hjerte, thi det ahnede mig, at det
							ikke var noget Godt, jeg vilde faae at høre. - Efter paa en snedig Maade
							at have faaet mig til at fortælle, at jeg vidste, hvor Fruen gjemte sit
							Sølvtøi og andre Kostbarheder, opfordrede de mig, thi min Broder var
							kommen til, til at skaffe ham de nødvendige Nøgler og hjælpe ham til at
							stjæle. De erindrede mig om mit Løvte at lystre dem; at det kun var paa
							det Vilkaar, jeg var kommet ud, og sagde endelig, at det skulde være det
							Eneste, de vilde forlange af mig, da de derefter vilde reise bort, og at
							jeg aldrig skulde see dem siden. Men jeg vilde Intet høre derom. De
							truede mig, og jeg truede dem ligesom sidst med at angive dem for
							Politiet. Men nu opsloge de begge en Latter, - jeg gyser endnu naar jeg
							tænker derpaa. - Det var den Aften, jeg mødte Dem; - og min Moder sagde,
							- nu skal De høre, troer De saa hun kan være min Moder? - hun sagde: Du
							vil angive os for Politiet? Du, som ikke kan sætte Dine Fødder indenfor
							Kammerets Dør, førend de napper Dig og sætter Dig et Aar i Tugthuset De
							veed ikke hvor Du logerer, og Du er sex Gange anmeldt ikke at have mødt
							til -Hun udstødte et Skrig, og jeg hørte ligesom et Fald af et Legeme. Flint
							raabte paa Værtinden; jeg lod som om jeg kom fra mit Værelse, og løb ind
							Jeg saae Flint holde den afmægtige Pige i sine Arme. Han bad mig skaffe
							noget Vand, og det lykkedes os endelig at bringe hende tillive. Jeg
							vilde gjerne været bleven for at høre Enden paa Historien; men Flint
							sagde med sin sædvanlige Bestemthed: »Hr. Jespersen, jeg kommer om to
							Minutter over til Dem,« og dermed lod han mig paa en utvetydig Maade
							forstaae, at min Nærværelse var overflødig. Jeg var saaledes nødt til at
							gaae ind til mig selv, hvor jeg, medens jeg ventede paa ham, benyttede
							Tiden til at gjøre disse Optegnelser, og nedskrev Pigens Historie i
							Flugt med mine egne Begivenheder, ikke fordi jeg er videre indblandet
							deri, men snarere fordi jeg er nysgjerrig efter at erfare hvorledes det
							vil klare sig.Saavidt var jeg kommen. Flint var naturligviis bleven borte, og jeg  stod paaklædt for at gaae ud, da to
							Mænd traadte ind i min Stue, af hvis Manerer med tilhørende Stokke jeg
							strax kunde see, at de vare to af Retfærdighedens Haandlangere. Den ene
							spurgte:Logerer her en Pige, som hedder Augusta?Det maa nok være paa den anden Side Gangen, svarede jeg.Et Brev fra Emilie St. Clair, hvorom Udg. desværre ikke seer sig istand
							til at gjøre Rede for, hvorfra han har det. d.22de.            Søde Sophie!Kan Du nu see, at jeg havde Ret, da jeg paastod, at man levede meget
							lykkeligere paa Landet end i Byen? Der kan dog ikke tænkes noget
							yndigere end Din Beskrivelse af Din Faders Gaard og Omegnen der, og
							Faarene, og Tiras, der ligger i en evig Krig med Møllerens røde Ko, og
							Forvalteren, som Du driller, - ja man kan ikke vide, om der kan blive
							noget deraf; Du maa endelig næste Gang fortælle mig, hvorledes han seer
							ud; - men Tak, søde Sophie, tusind Tak for Dit morsomme Brev,
							det kom i rette Tid, for vi have det ikke synderligt morsomt herhjemme.
							Men til Sommer faaer Moder ikke Ro for mig, før hun flytter paa Landet;
							thi det er dog noget ganske Andet end baade Tivoli og Klampenborg.Nu have vi snart Vinter, og saa tænker jeg at komme paa et Par Baller;
							uagtet Gud veed, - ja for Du har intet Begreb om hvor stille vi leve.
							Min Tante er ret i sit Es og Hr. Jespersen ogsaa; men jeg kjeder mig
							ganske frygteligt, og det uagtet Moder har foræret mig en ny Hat, som er
							saa nydelig, og har kjøbt Silketøi til en Kaabe som nu er hos Skræderen.
							Men vi leve saa uhyre stille; her kommer næsten Ingen, uden de daglige,
							og vi gaae sjeldent ud nogen Aften. Og Hr. Jespersen kan jeg nu ikke
							finde saa underholdende, som baade Moder og Tante vil gjøre ham; han
							holder bestandigt Foredrag, og saa alvorlige, som om man var i Kirke.
							Moder synes naturligviis, at han er ganske fortrinlig, thi hans Fader er
							meget riig og eier en stor Herregaard, og, Gud bevares, han er vist
							ogsaa meget fornuftig, og det er maaskee, som Tante ogsaa siger, ene min
							Feil, at jeg ikke kan more mig ved hans Conversation. Han er virkelig et
							meget peent Menneske, altid fiint klædt. Dog kan jeg ikke lide, at han
							gaaer med Briller.Men Alt dette kjeder Dig at høre paa. Imidlertid, hvad skal jeg fortælle
							Dig? Du har jo ogsaa selv bedet mig at skrive om alt, hvad der
							forefalder hos os, saa jeg er jo nødt til at tage ham med; thi Du var jo
							reist fra Byen, inden han begyndte at komme. - Og tillige kan det
							maaskee være ganske nyttigt, at Du begynder at gjøre hans Bekjendtskab;
								 thi - ja Du maa nu ikke strax
							troe, at der er Noget paa Færde; Moder har aldrig sagt et eneste Ord,
							men af enkelte Tilfælde - min ny Hat f Ex. uagtet min fra forrige Aar
							var meget god - troer jeg rigtignok, hun mener Noget. - Ja, søde Sophy,
							Verden er ikke saa rosenrød, som vi drømte os den for et Aars Tid siden;
							jeg troer ikke mere paa forklædte Prindser, eller andre romantiske
							Elskere. Man kan saamænd gaae saa roligt paa Gaden, der er neppe en
							Skoledreng, der uleiliger sig med at see efter os; - og det er næsten
							rørende, naar, hvad ikke saa sjeldent hændes, jeg er ene med Hr.
							Jespersen, da at see ham sidde ubevægelig paa sin Stol i den anden Ende
							af Stuen og perorere. - Det Ord lærte jeg forleden Aften af Hr. Flint,
							vor forrige Musiklærer, fra hvem jeg skal hilse Dig, og som gjorde saa
							smaat Nar af Cancellisten, som han kaldte Hr. Jespersen. O hvor jeg lo
							den Aften. Ja det var en Skam af mig, det føler jeg vel; thi der var
							slet ikke Noget at gjøre Nar af; men jeg havde ikke leet saalænge, og
							jeg kan ikke ganske faae det ind i mit Hoved, at Livet er saa alvorligt
							som baade min Tante og Can - o fy - Hr. Jespersen siger.d 23de.Gud, søde Sophy, hvor det var en kjedelig Forelæsning jeg holdt for Dig
							igaar, det kom sig af, at jeg var i daarligt Humeur, og saa seer Alting
							graat ud Lad være at læse det, saa skal jeg fortælle Dig noget
							morsommere; thi idag er jeg netop oplagt. Før, jeg var ude i et Par
							Ærinder, tabte jeg min Portefeuille; -ja, det er da ikke derfor, at jeg
							er lystig; men jeg synes det er ganske vist, at Solen ikke skinner paa
							Himlen, for at vi skulle gaae og hænge med Hovederne og see suurt, fordi
							nogle Enkelte ikke opføre sig som moralsk tænkende Væsener for at bruge
							et af Cancellistens Favoritudtryk.d 24de.Jeg har faaet min Portefeuille igjen. Et ungt Menneske, en Hr. Bearn,
							bragte os den i Eftermiddag. Gud, Sophy, Du veed ikke, hvor jeg ønsker
							at Du var her i Byen. Men Du skulde blot have hørt hvor smukt han synger
							og hvor han er munter; Moder kunde ogsaa godt  lide ham, og inviterede ham til paa Fredag,
							vi skal have Selskab. Hvad jeg vilde give, for at Du kunde være med Du
							skulde see hvor smaa Hænder han har, han rev sin ene Handske itu, da han
							trak den af, for at spille for os; jeg havde en uhyre Lyst til at sye
							den sammen for ham. Og saa lystigt han leer; og som han bruger sine
							Øine. Ude i Tivoli, - nei, Tante har altid ondt af, at jeg ikke sidder
							og slaaer Øinene ned Herregud hvortil har jeg da faaet dem.d 25de.Jeg gad vidst, hvad det igrunden er, der fængsler Mændene. Ja Gud, jeg
							husker det vel, hvad vi lærte af de smukke Bøger, vi læste sammen, om
							vor Charakteers Blidhed, vort bly Væsen, vore Talenter O.S.V., og at
							Kjærlighed først indfandt sig efter et længere Bekjendtskab. Men jeg har
							dog ogsaa læst, at den kunde komme ved det første Møde, og da er jeg
							nysgjerrig efter at vide, om det er noget Mere end vort smukke Ansigt,
							Hænder Fødder og Figur der bedaarer. See, alle disse pene Cavallerer,
							som paa et Bal sige os smukke Ting, de skulde blot engang fortælle, hvad
							det var, der bragte dem til at sværme! Maaskee det vilde lønne sig bedre
							end deres mange forslidte Complimenter, det vil da sige, hvis de
							sværmede for Andet, end netop vort Ansigt, Hænder eller Figur; thi hvis
							ikke - jeg synes, det vilde være en uforskammet Frækhed om Nogen sagde
							at han elskede mig, fordi jeg havde en smuk Gorge; - og synderlig
							anderledes forekommer mig ikke den Kjærlighed, vi skal kunne antænde ved
							første Møde. Der stod i en Bog jeg forleden læste.Vous dites quand vous rencontrez une femme: voila une
								belle nuit, qui passe. Et ne serait-ce pas un grand ecolier en de
								telles matières, que celui qui baisserait les yeux devant elle, qui
								se disait tout bas: »voila peut ètre le bonheur d'une vie entière,«
								et qui la laisserait passer.Jeg forstaaer det maaskee ikke ganske, og Hr. Jespersen sagde, at det var
							en umoralsk Bog, som jeg ikke skulde læse; men jeg anfører det blot,
							fordi jeg føler, hvor dybt den vilde fornærme mig, der gjorde Cour til
							mig, og kun antog mig for une belle nuit. Ja, Du
							forstaaer mig maaskee ikke, og min Stiil er da ogsaa saa
							usammenhængende, som vel ene jeg skriver den; - for Guds Skyld lad
							aldrig et Menneske see dette Brev; - Du kjeder Dig maaskee endogsaa over
							mine dybsindige  Undersøgelser; men
							jeg kan ikke gjøre ved det, jeg tænker endnu paa den Forelæsning, Tante
							holdt igaaraftes over Forlovelser. Hun sagde iblandt andet, at det var
							bleven Mode iblandt Herrerne at spotte dermed; - det kan nu nok være; -
							lad dem kun det, saalænge det kan more dem; det var ved Gud Synd at
							forbyde Ræven at kalde Rønnebærrene for sure. - Men hun forsikkrede for
							fuldkomment vist, at der i det sidste Aars Tid var kommen en formelig
							Raptus over de unge Herrer, saa de coure frygteligt til alle
							Fruentimmer, gifte og ugifte, uden Forskjel, og uden allermindste
							redelige Hensigter; og hvad der endda er det værste, er at dette Raseri
							endogsaa har smittet dem, der have Formue, Embede, Examen, eller paa
							anden Maade godt kunne forlove sig. - Er det ikke rædsomt? Men jeg vil
							ikke troe det; Tante sagde det maaskee for at jeg skulde skjønne desto
							mere paa Hr. Jespersen, som ved Gud ikke er smittet.d 26de.Der var Ildløs iforgaars, og tænk Dig, i det Huus, hvor Hr. Jespersen og
							Hr. Flint boede. Hr. Jespersen beklager sig meget over Tabet af nogle
							Manuscripter; og det kan da gjerne være et alvorligt Tab for
							Litteraturen, thi man kan ikke nægte at han er en stor Æsthetiker. Du
							maa jo ene være overbeviist derom ved de mange Kunstudtryk, mit Brev
							vrimler af. Men, hvad der er det Mærkeligste ved denne
							Ildebrandshistorie, det er en Geschichte, som nu er kommen for Dagen, om
							en ung Pige, der har tjent hos min Tante, men blev jaget bort for hendes
							uanstændige Opførsels Skyld, og som boede sammen med Hr. Flint. Er det
							ikke forfærdeligt? og det Rædsomste er dog, at Hr. Bearn kommer der; han
							er en intim Ven af Flint. Og hun er ung, ikke ældre end jeg, og smuk,
							Du; jeg kunde misunde hende hendes Øine. Men tænk Dig, at hun er falden
							saa dybt.Hr. Jespersen, for det er naturligviis ham, fra hvem jeg har det han har
							overhovedet en løierlig faible for bestandigt at
							regalere mig med saadanne Historier; og saa fortæller han dem saa
							kjedsommeligt; - han meente netop, at saadan Forargelse og Umoralitet
							havde sin Rod i en slet Opdragelse, men fornemmelig i den grændseløse
							Lyst til Pynt og Stads, hvortil disse Fruentimmer ere henfaldne. Er det
							ikke rystende? Jeg takker min egen søde Mutter for den gode Opdragelse,
								 hun har givet mig, men
							fornemmelig for den nydelige Silkekaabe jeg igaar fik fra
							Modehandlersken, og som Du intet Begreb har om hvor nydeligt den sidder.Nei, jeg kan ikke være bekjendt at sende dette Brev afsted.Fortsættelse af HistorienIAu bal on s'observe, on s'ennuie;On croirait dans chaque salonQue la jeunesse et la folieOnt donné leur demission.Avec vos airs de patriarcheReformant de nombreux abus,J'ignore si le siècle marche,Mais pour sur il ne danse plus.E. Scribe.Er Du ikke færdig endnu? spurgte Felix, da han Fredag Aften traadte ind i
						Flints Værelse, og fandt sin Ven i Slobrok, i en munter Samtale med Augusta.Vil Du gaae i Selskab Klokken syv? spurgte Vilhelm.Nei, men Klokken er bestemt meget mere, forklarede Felix, der ikke vilde have
						Udseendet af een, der gik i Selskab Klokken syv.Læg Du din Kappe, og slaae Dig til Ro, sagde Vilhelm, hvis det iøvrigt er
						muligt for Dig at være rolig. Tag Dig en Cigar.Nei Du; jeg tør ikke ryge Tobak Man kunde jo lugte det; jeg har ikke røget
						den hele Eftermiddag.Men Du har nok ladet Dig røge, og det ganske antageligt, sagde Vilhelm. Du
						fylder jo Værelset med en Moskuslugt.Det er ikke Moskus, berigtigede Felix, der er Patschuly. Friseuren sagde, at
						det var det allerfineste.Det lugter ogsaa godt, sagde Augusta.Synes De, spurgte Felix glad I Begyndelsen kunde jeg ikke lide det. Men man
						maa jo vise, at man veed hvorledes det skal være, og det var det
						allerdyreste. Nu synes jeg selv, det har en ganske god Lugt.Ja, ryg Du imidlertid en Cigar, sagde Vilhelm; jeg troer ikke, det vil skade
						Effecten, om denne Lugt fortog sig lidt.Saa? mener Du? sagde Felix, og skyndte sig at tænde den. Men det er paa dit
						An og Tilsvar.Men hvor De er nydelig iaften, sagde Augusta, der længe havde beundret hans
						nye Kjole.Felix blev gladJa, sagde Vilhelm, han har gjort sig Umage med sit Toilet; han skal ogsaa hen
						og gjøre Ulykker.Aa, afbrød Felix, det er et gyseligt flaut Ord, og her anbragt paa yderst
						urette Sted Ikke sandt, Augusta? Vilhelm veed overmaade godt, at jeg ikke
						har saa dumme Indbildninger; men at jeg gaaer i Selskab iaften, ligesaa
						forknyt som en Skoledreng, der skal op med sin Lectie.- O nei, De maa ikke spytte paa Gulvet, udbrød Augusta ængstelig, da hun saae
						Felix gjøre en truende Bevægelse.Maa jeg ikke, sagde han forknyt; tilgiv mig, jeg vidste det ikke. Hør Du,
						vedblev han til sin Ven, det er igrunden noget generet; men man har maaskee
						godt af at vænne sig lidt til Orden. Jeg troer jeg vil komme lidt op til
						Dig, for at blive dresseret. Men gaae nu ind og klæd Dig paa, saa at vi
						kunne komme afstedDe vil vist more Dem godt iaften, sagde Augusta.Ja, det tænker jeg ogsaa, svarede Felix; naar jeg blot først var der. Men
						denne Indtræden kan jeg ikke rigtig lide; - og bare der saa ikke kommer for
						mange.O, hvad gjør det, meente Augusta. Jeg har engang været tilstede ved et stort
						Selskab; men der gik de omkring og talte og loe med hinanden uden den
						allerringeste Gêne.Ja vist, sagde Felix; jeg veed nok, at et flint Selskab igrunden ikke er
						anderledes end dem, vi holde paa Skydebanen; - det vil sige, nok noget, især
						paa Slutningen; men jeg mener blot, at det ikke er saa svært som man troer
						at føre sig flint op.Men det gjør De vel altid? spurgte Augusta alvorligt.Ja vist, det forstaaer sig, især naar jeg er ædru; men undertiden naar jeg er
						ude paa Livets Keglebane, saa er min Opførsel ikke den alleranstændigste.Virkelig?Nei; men nu troer jeg, jeg vil lade være at gaae paa Sold. Jeg kan ikke
						engang begribe, hvor jeg nogensinde har kunnet finde Fornøielse deri. O nei,
						der er Intet, der overgaaer at være i Selskab med  Emilie. Jeg var der i Tirsdags Eftermiddags; ja
						jeg har maaskee fortalt Dem det!Ja, det har De rigtignok, svarede Augusta; men, vedblev hun godmodig, fortæl
						De det kun igjen.Nei, sagde Felix ædelmodig, nei, naar De har hørt det, saa veed jeg, at det
						vil kjede Dem. Men jeg troer ikke, jeg har fortalt Dem, hvorledes hun gaaer
						klædt.Nei, o fortæl.Hun er henrivende.Og nu gav han en omstændelig Beskrivelse af hendes Coustume, hvilken Augusta
						fulgte med megen Interesse, og undertiden kom tilhjælp med et eller andet
						technisk Udtryk. Tilsidst fandt han det, for større Tydeligheds Skyld
						rigtigst, at lade Illustrationer følge sit Foredrag, og leverede, da
						Vilhelm, som imidlertid var kommet til, havde skaffet de fornødne
						Reqvisiter, tre forskjellige, prægtigt udførte Portraiter af sin Elskede med
						og uden Hat og Schavl, til sin Vens store Fornøielse men til den beundrende
						Augustas udeelte Tilfredshed.Naa, nu kunne vi maaskee gaa, sagde endelig Flint.O, det var herligt, udbrød Felix; men nu svarer Du for, at vi ikke komme for
						tidligt, man maa ikke mærke, at jeg aldrig før har været i flint Selskab.
						Saa farvel, kjære Augusta, vedblev han, da han havde slængt sin Kappe om
						sig. Skynd Dig nu, Vilhelm, thi jeg er færdig at springe ned af Trappen af
						bare Henrykkelse.Hør, vedblev han, da de vare paa Gaden, jeg kan neppe ret tænke mig, at jeg
						inden et Qvarteer skal være i hendes Selskab, tale med hende, høre hende
						synge, og lee, - hvor hun leer smukt, ikke sandt Vilhelm?Ja, det kan jeg maaskee indrømme; men tal ikke om hendes Sang, den har ikke
						stort at betyde.Ikke stort at betyde, siger Du? Er Du forrykt? jeg har aldrig hørt nogen
						Sangerinde med saadan Henrykkelse. Ikke stort at betyde? og hvad kalder Du
						denne vibrerende Stemme, som bragte mit Blod i saadan Feberhede, at jeg ikke
						kunde lade være at møde hendes Hænder paa Tangenterne, og ikke var istand
						til at rive mine Øine bort fra den ene af hendes Sidekrøller, der vuggede
						sig paa hendes Kind, og undertiden, naar hun bøiede Hovedet for at see i
						Noderne, sneg sig til at hvile sig paa hendes Bryst.Ja, alt dette tænkte jeg ikke paa, sagde Vilhelm tørt, men siig mig,  hvad havde Du med Tangenterne at
						bestille? Saa vidt jeg mindes, og Du har jo adskillige Gange fortalt mig om
						denne musikalske Øvelse, saa var det hende, der accompagnerede.Ja Du, men det faldt mig ind, at det maatte lyde smukt, naar jeg spillede en
						Mellemstemme, hvad det i Virkeligheden ogsaa gjorde.Jeg tvivler ikke derpaa, sagde Vilhelm, Du har vist aldrig havt en lignende
						harmonisk Nydelse.Aldrig, erklærede Felix med største Alvor.Vilhelm lo.Ja Du, vedblev Felix, nu skal Du selv høre at det er smukt Vi skal see at
						faae Terzetten af Lucrezia iaften.Ja, afbrød Vilhelm ham, det er et stort Spørgsmaal om der bliver musiceret
						iaften; der er nok stort Selskab.Men musicerer man da ikke i store Selskaber?Undertiden; men saa er der saamange, der alle ville lade sig høre, at der
						ingen Tilhørere blive tilbage.Det er det samme, sagde Felix fornøiet; saa vil jeg see at faae Emilie til
						med mig at høre paa de Andre. Jeg troer, det vil være endnu morsommere. Ha
						Guder, om jeg kunde være ene med hende i Værelset ved Siden - to Værelser
						borte fra hvor Selskabet var.Og han drapperede sig med sin Kappe paa de forskjelligste Maader, for at hans
						Ven ogsaa kunde glæde sig, medens han selv nød denne salige Tanke. Vilhelm
						morede sig lidt med ham, endelig sagde han:Du har vist ganske løierlige Ideer om et Selskab. Hvorledes har Du egentlig
						tænkt Dig det?Felix standsede i sine plastiske Øvelser.Hvorledes jeg har tænkt mig det? Saaledes som et Selskab er; - at vi vare
						inviterede for at tilbringe Aftenen med Emilie og hendes Moder. Der kommer
						vel sagtens nogle Flere, Hr. Jespersen for Exempel; men saa har jeg jo
						rigtignok tænkt mig, at han kunde perorere for de Fremmede, imens vi gjorde
						Musik, og Fruen sørgede for Huset! -med mindre Du skulde ville foretrække,
						at snakke med de Andre i Sideværelserne?Jeg troer paa min Ære, jeg vilde foretrække det.O Tak, udbrød Felix og trykkede hans Haand; jeg skal gaae min Vei en anden
						Gang, naar Du beder mig derom.Du faaer ikke Noget at takke for. Hør Felix, og mærk Dig vel  mine Ord Naar Du gaaer i Selskab, maa Du altid
						forberede Dig paa at kjede Dig og at sulte.Felix saae paa ham.Hvad er nu det for en Snak, udbrød han, kjede sig? Jeg kjede mig?Ja, nu faaer Du selv see; nu ere vi her jo.Hør, sagde Felix, idet han standsede sin Ven, der vilde gaae ind; siig mig
						blot een Ting. Bruger man endnu at komme ind med Hatten i Haanden? Jeg vil
						saa nødig lade see, at jeg aldrig før har været iblandt Folk.Du kan i saa Henseende gjøre ganske som Du behager, svarede Vilhelm. Naar Du
						blot sætter et smilende Ansigt op, selv naar Du er ifærd med at falde i
						Søvn, og lader de fleste Retter gaae urørte forbi, om ogsaa Tarmene skrige i
						Livet paa Dig, saa vil Du af Værtinden blive anseet for en Mand af den
						fineste Tone, og inviteret næste Gang igjen.IIL'esprit fait tort au sentiment.Si j'avais l'esprit, Emilie,Je ne serais que votre amant;Vous ne seriez pas mon amie.C.A. Demoustier.Imedens vore Venner saaledes underholdt sig paa Gaden, var Conversationen i
						fuld Gang i de oplyste Værelser paa første Sal. Her bemærkede man først, paa
						Hæderspladsen i Sophafordybningen, en Gruppe af ældre Damer.
						-Justitsraadinde Lind syntes at fungere som Præsident og Hr. Jespersen som
						Taler. Længere borte saae man Fru St. Clair conversere to ældre Herrer; den
						ene var hendes Svigerindes Mand, Justitsraad Lind, der med megen
						Velbehagelighed lod Munden løbe, den anden var Hr. Jespersens Fader, en
						djærv Landmand, hvis Ansigt straalede af Kraft og Munterhed, og hvis
						mangfoldige Gestus og Skrabud tydeligt vidnede om, at han gjorde sig al
						mulig Umage for at erindre sig sin Ungdoms fine Manerer og at udfolde disse
						ved denne passende Leilighed. Fruen forlod dem snart, for som Værtinde at
						tale et Par Ord med Enhver i Selskabet, og de to Herrer underholdt nu
						hinanden paa det Behageligste. De lagde begge for Dagen, at de kjendte til
						Selskabslivets Fordringer, idet de med megen Livlighed i over en halv Time
						fortsatte en Samtale angaaende Europas Jernbanenæt, en Gjenstand, som ingen
						af de to Herrer nogensinde før havde bekymret sig om.Fru St. Clair havde imidlertid modtaget Candidat Poulsen og hans Forlovede,
						Frøken Petersen, og hørte med megen Deeltagelse til deres Befindende og til
						en omstændelig Beskrivelse af det vanskelige Tilfælde, der frembyder sig,
						naar man har taget for lidt Stramaigarn af een Couleur, og ikke kan finde
						noget tilsvarende, samt en tydelig Fremstilling af den ubehagelige Hindring,
						som Candidatens Formiddagstimer lagde i Veien for deres Spadseretoure.Enhver taler om hvad der ligger ham paa Hjertet. En ung, smuk og aandrig
						Dame, der kom tilbage fra et Besøg i en Kjøbstad, fortalte mig engang, at
						hun havde været nødsaget til at lægge sig efter Landhuusholdningen,  for tilfredsstillende at kunne svare paa
						det første Spørgsmaal, som Byens Damer i Reglen beærede hende med: Naa,
						lille Frøken, hvordan gaaer det saa med Pølserne?Da Tjeneren kom med Thebakken, forlod Fruen Kjærestefolkene, for at ende sin
						Ronde, og overlod saaledes de Elskende i en uforstyrret Nydelse af deres
						Kjærlighed og ThevandI det tilstødende Værelse havde de unge Damer samlet sig, og Talen gik med en
						utrolig Tungefærdighed til Accompagnementet af de klirrende Kopper. Da ingen
						Herrer vare i Nærheden, var Conversationsthemaet hverken Kunst eller
						Toilettet; men naturligviis det eneste naturlige, det eneste interessante,
						det eneste, der er værd at en ung Piges koralrøde Læber skal aabne sig for,
						- Kjærlighed. Og det blev varieret paa den meest fortryllende
						Maade; den ene Historie afløste den anden, og blev fortalt med al den
						Elegans, som unge Piger og kun unge Piger forstaae.Men hør, Emilie, udbrød endelig en lille Frøken, endnu ganske forleet over et
						lystigt Afsnit af en af vore meest feterede Baldamers Liv, hvorledes hænger
						det sammen med den Historie, som igaar blev fortalt hos Commandeur Falks?
						Men Du var der jo, Gine, vedblev hun, da Emilies Blik just ikke opmuntrede
						hende til at fortsætte, jeg kan ikke rigtig huske hvordan det var.Ja, sagde Gine Fresneuil, der ikke lod sig forknytte; det var, at en ung
						Herre forleden Dag havde overfaldet Dig midt paa Østergade med en stormende
						Kjærligheds Erklæring, og benyttet sig af Din Skræk, til at snappe Din
						Portefeuille fra Dig, hvorpaa han løb sin Vei.Gud, hvad siger Du? - Det var dog forskrækkeligt - Er det virkeligt sandt?
						saaledes stormede Spørgsmaalene frem paa den forvirrede Emilie, der nær var
						gaaet aldeles fra Concepterne ved at see sin Hemmelighed priisgiven. Men hun
						tvang sig, og svarede i en ugeneret Tone:Hvor kan dog Folk finde paa en saadan Opdigtelse; - jeg tabte min Brevtaske
						forleden Dag, da jeg gik ned fra Holms, og Dagen efter, da jeg satte den i
						Avisen, kom et ungt Menneske, en Hr. Bearn, med den. Det er det Hele. Nei,
						saadanne Eventyr opleve vi ikke i vore Dage.De unge Damer satte forskjellige Ansigter op, nogle tvivlende, andre lange.
						Frøken Gine vilde netop til at gjøre nogle Bemærkninger, da de bleve
						forstyrrede ved flere af det øvrige Selskab, der kom  ind; iblandt disse Vilhelm og Felix. Den Sidste
						gik forlegen med et sky og søgende Blik; men da han fik Øie paa Emilie i
						Klyngen af Damerne, forsvandt pludselig hans Forsagthed, og han nærmede sig
						med en Lethed og et Smil, som endogsaa en habitué
						vilde have misundt ham.Hvem er den unge Herre, som der kommer, med de søde, smaa Moustacher? spurgte
						en af de tvivlende Frøkener hurtigt hvidskende.Han hedder Hr. Bearn, sagde Emilie, men øiensynlig forlegen, imens Gine
						vexlede et forstaaeligt Blik med den lille muntre Frøken. Emilie saae det og
						blev indigneret; hendes første Tanke var at give Felix en Modtagelse, der
						skulde have været tilstrækkelig til ganske at berøve ham den temmelig
						suffisante Mine, hvormed han hilste paa hende, og som nu, da Gines Historie
						havde ladet hende ahne, at han havde været indiscret, mishagede hende i
						fuldeste Maade. Men der var for mange Veninder tilstede, til at det kunde
						falde hende ind, at give sin naturlige Følelse Luft; tilmed maatte hun jo
						revanchere sig paa den, der før havde gjort hende forlegen. Hun betvang sig
						derfor, og da der viste sig en Mulighed for hende, til at kunne opvække
						Misundelse ved at lade Felix brillere, gik hun til den modsatte Yderlighed;
						og idet hun hilste ham med et familiairt Smil, og endog, til Damernes
						Forbauselse og Felix's grændsesløse Henrykkelse, rakte ham sin Haand, sagde
						hun:Det var Skade, at De ikke kom to Minuter tidligere, saa skulde De have hørt,
						hvad man fortæller om Dem i Byen. - Gine, maa jeg forestille Dig Hr. Bearn,
						- Frøken Fresneuil.Felix bukkede meget ziirligt, idet han overveiede, om han skulde forsikkre
						Frøkenen, hvor meget det glædede ham at gjøre hendes Bekjendtskab, o.s.v.;
						men da han bestandig var vant til at ende en saadan Forsikkring med en eller
						anden ædelmodig Proposition, saasom: at kjøre ud til Alleenberg og betragte
						Naturen, eller gaae over paa Øen og nyde nogle smaa Glas Punsch, og her ikke
						kunde være Talen om slige landlige Fornøielser, fandt han det rigtigst at
						lade alle Glædesyttringer fare, og istedet derfor at henvende sig til Emilie
						og forklare hende, hvorlidet han brød sig om, hvad Folk fortalte i Byen. Men
						pludselig blev hans Tale stammende, og han fremmumlede kun enkelte afbrudte
						Ord De unge Damer vexlede Øiekast med hverandre, og begyndte at holde
						Tørklæderne i Beredskab, hvis dette skulde blive altfor morsomt. Emilie blev
						forundret og vilde hjælpe paa Felix,  da
						hun ikke undte sine Veninder at lee paa hans Bekostning. Men han lod ikke
						selv til at mærke Noget, og afbrød hende, idet han vedblev paa sin
						usammenhængende Maade:Nei, det er som jeg siger, Verden er ondskabsfuld - Men gal er den, der vil
						bryde sig derom - naar man er lykkelig og ikke slaaet med Blindhed - Verden
						er saa smuk, saa henrivende - Tidsalderen liberal og Moderne guddommelige.Og hans flammende Blik, som under alt dette havde dvælet paa Emilies
						blændende Skuldre, oplyste nu Damerne tilstrækkeligt om Grunden til hans
						Distraction. - Emilie rødmede lige til Tindingerne, bed sig i Læben, og da
						netop nogle af de ældre Damer kom ind i Værelset, reiste hun sig og gik hen
						imod dem. De unge Piger hvidskede indbyrdes og loe saa smaat; men Felix, som
						Ingenting bemærkede, vendte sig meget fornøiet mod Vilhelm, der havde moret
						sig ved den foregaaende Scene, og sagde:Du, her er slet ikke stivt, det bliver meget gemytligt. Og hvilken Hals!Hr. Jespersen var fulgt ind med de ældre Damer, Candidaten med sin Kjæreste
						ligeledes! Man formerede nu en ny Kreds, og af Hr. Jespersens tilfredse
						Miner var det tydeligt at forudsee, at et æsthetisk Uveir truede
						Forsamlingen. Det varede heller ikke mange Minuter, før han uden synderlig
						Anledning rykkede frem med den foruroligende Efterretning, at den nyere Tid
						havde seet Forfattere fremtræde, som langtfra at lægge den Agtelse for
						ophøiede og ædle Følelser for Dagen, som man dog med Rette kan forlange af
						Debutanter, endog søge at persiflere Alt, hvad der er og bør være ethvert
						Menneske helligt.De ældre Damer fandt dette i høi Grad betænkeligt, og udtalte levende deres
						Indignation; de yngre derimod lode ikke til at have hørt efter, men snarere
						at have deres Opmærksomhed henvendt paa Felix, der var søgt hen bagved
						Emilies Stol, hvor han med megen Deeltagelse spurgte hende, om hun ikke
						befandt sig vel, om hun frøs o.s.v., og saae temmelig ubestemt ud, da hun
						ikke gav ham noget Svar, men svøbte sig tættere i sit Schavl og talte med
						sine Naboer.Hr. Jespersen var ikke fuldkommen tilfreds med sit Auditoriums Opmærksomhed;
						men tænkte imidlertid at være istand til at fængsle den, ved frimodigt at
						fremføre den dristige Paastand, at Moralen i ethvert Værk bør fremtræde
						bestemt med Sandhedens Begeistring  som
						Digterens egen Mening, hvilket han nu skred til at motivere i velvalgte Ord
						og fortræffeligt afrundede Sætninger. Men Candidaten, som under det forrige
						Spørgsmaal havde været beskjæftiget med at kysse sin Kjæreste, lod ham ikke
						længe nyde den Glæde at høre sig selv tale; han var selv Salonæsthetiker, ja
						to Gange om Ugen holdt han endogsaa Forelæsninger over Shakspeare for sin
						Kjæreste og hendes intimeste Veninder, hvis literaire Opdragelse han havde
						paataget sig. Han tyssede derfor paa sin Elskede, som vilde tilhvidske ham
						nogle søde Talemaader, og sad nu med spændt Opmærksomhed, ikke ganske ulig
						Picadoren, der venter at Tyren skal blotte sig, for at kunne bibringe den et
						dødeligt Stik; men til hans hemmelige Ærgrelse vilde Skjæbnen at Hr.
						Jespersen skulde være af samme Skole. Da denne imidlertid havde doceret i
						nogen Tid, og i den almindelige Taushed seet et umiskjendeligt Tegn paa
						eenstemmigt Bifald, blev han forsonligere, og yttrede godhedsfuld, at han
						dog ikke totalt vilde fordømme ethvert Værk, der manglede den strenge Morals
						Stempel. Nu aandede Candidaten endelig frit, og med høi og tydelig Røst
						nedlagde han sin Protest.Jeg fordrer, sagde han, en sund, blufærdig og anstændig Livsanskuelse hos
						enhver, der vil optræde som Forfatter, jeg fordrer den bestemt udtalt, ja,
						jeg fordrer, at den paa Dramaets og Romanens Gebet skal optræde
						personificeret. Hele den nyere franske Literatur er forkastelig, vedblev
						han, idet han saae sig om med Værdighed; thi hvor man vil slaae op, træffer
						man paa Steder, som kun ere skikkede til at bringe den unge Pige til at
						rødme. Selv de Bøger, som i denne Literatur ere skrevne i moralske Øiemed,
						ere fordømmelige.For Exempel? afbrød Vilhelm ham.For Exempel, »die Geheimnisse von Paris.« Her finder De Skildringer af
						Laster, som den unge Pige ikke veed existerer; her er Scener, som den unge
						Pige ikke kan være bekjendt at læse høit; og, da De maaskee ikke troer jeg
						har læst den, vil jeg nævne Dem den Scene, hvor die Eule -O, sagde Vilhelm, for min Skyld skal De ikke nøde Damerne til at holde for
						Ørene; jeg troer ubetinget, at De har læst den, og ovenikjøbet paa Tydsk.Skal det være en Vittighed, saa maa jeg gjøre Dem opmærksom paa, - begyndte
						Candidaten, men Vilhelm havde vendt ham Ryggen og var allerede inde i det
						andet Værelse. Han maatte nøies med at 
						forklare sin Kjæreste, at det var en saare flau Bemærkning, den Herre havde
						tilladt sig; men at han, dersom ikke samme Herre var retireret, hvilket han
						imidlertid indrømmede var det klogeste, han kunde gjøre, skulde have fortalt
						ham, hvor ussel denne Lyst til at ville sige Vittigheder i og for sig er.
						Kjæresten beroligede ham med nogle af hine søde Ord, som alle vi, der have
						været forlovede, kunne udenad; men som vi ikke fortælle, da disse netop ere
						den væsentligste Pointe i vort Frimureri. Derimod kunne vi berette, uden at
						gjøre os skyldige i Indiscretion, hvorledes hun med sin liliehvide Haand
						klappede hans af billig Ærgrelse blege Kind, samt kyssede ham med al den
						uskyldige Aabenhed, som i vore dannede Tider hører med til den gode Tone.
						Candidaten rettede derefter paa sine Briller, som vare bragte lidt i Ulave
						ved den Elskedes Kjærtegn, rømmede sig og vendte sig igjen til sit
						Auditorium.Men Hr. Jespersen havde ikke ladet Tiden ubenyttet, saa Candidaten fandt ham
						i Besiddelse af Valpladsen og midt inde i en ligesaa lærerig som
						underholdende Afhandling om det erotiske Element i det romantiske Epos,
						betragtet fra det christelige Standpunkt. Ordene fløde behageligt over
						Læben, og han vilde netop til med flere Exempler hentede fra de forskjellige
						Landes Literatur, at godtgjøre sin Sætning, da Candidaten rykkede frem og
						tilbød at bevise det Modsatte. Men dennegang veeg Cancellisten ikke,
						tvertimod citerede han dristigt. Candidaten udfoldede sin Kjendskab til
						Shakspeare; Cancellisten var hjemme deri, talte med Sikkerhed om Falstaff og
						om det Kaade, og gik derefter over til de nyere engelske Forfattere. Herved
						syntes Candidaten ikke at befinde sig fuldkommen vel; dog tabte han ikke sin
						Holdning, men maneuvrerede saalænge med Japhet, der einen Vater sucht, til
						han saae sit Snit, og ved et voldsomt Spring faldt Hr. Jespersen i Flanken
						med Digteren Hafiz, hvorved han nødte ham til at opgive denne Skjærmydsel
						med Citater og at retirere bag sine Theoriers Forskandsninger. Nu først
						naaede Kampen sit Culminationspunkt. Hvilken Dygtighed udvikledes der ikke
						paa begge Sider; hvilket Studium, hvilken Svada, hvilken Dialectik.
						Candidaten betjente sig ofte med udmærket Held af Ordet Primitivitet; men
						Hr. Jespersen vandt afgjort alle de ældre Damers Hjerter ved sin
						objectiverende Umiddelbarhed; - ja, hvis ikke hans Moralitet havde været
						hævet over enhver Tvivl, kunde en vis Mand, som vi dog ikke ville nævne,
						have havt retfærdig Grund til Frygt; thi hans Frues Henrykkelse  steg til den Yderlighed, at hun yttrede til en
						Veninde: Nei Pakke, jeg er væk; det er ganske som jeg læser Bladene.De unge Damer syntes imidlertid ikke at nære en saa høi Interesse for
						Literaturen eller for dens Bevogtere; i det mindste havde de deelt deres
						Opmærksomhed imellem Discussionen og mellem deres indbyrdes fortrolige
						Meddelelser og Udvexlingen af deres forskjellige Ideer, om hvilken Form af
						Kaaber der denne Vinter ville blive den herskende. Felix havde flere Gange
						spurgt Emilie om det ikke snart fik Ende; men hun følte sig ikke opfordret
						til at give sig af med ham, og svarede ham derfor temmelig kort. Hans Humeur
						begyndte at tabe sig; han sad urolig paa sin Stol, trak i sine Handsker,
						trommede paa sin Hat, kort viste alle mulige Tegn paa Utaalmodighed, men da
						Intet hjalp, udstødte han tilsidst et resignerende Suk og gyngede sig
						tilbage med sin Stol.Men ved denne Bevægelse kom han til at kaste et Blik i Speilet ligeoverfor,
						og opdagede her den lille lattermilde Frøkens Ansigt, som tydeligt bar
						Udtrykket af, at hun havde moret sig over alle hans Bevægelser.Hun seer just ikke æsthetisk ud, hun, tænkte Felix, lad os to more os i
						Compagni.Til en Indledning nikkede han gemytligt til hendes Speilbillede, og sagde
						hende saa tydeligt, som det var ham muligt mimisk at udtrykke sig, at om hun
						nu blot vilde passe paa i Speilet, saa skulde han søge at oplive den tørre
						Discussion, og give den et mere dramatisk Sving. Den lille Frøken skottede
						til Siden, om Nogen lagde Mærke til hende; men da Alle havde deres
						Opmærksomhed andetsteds henvendt, lod hun igjen sit Blik dvæle paa Speilet.
						Felix kunde tydelig see at hun gjerne vilde mores, og da han ikke i en Fart
						vidste nogen bedre Fornøielse at byde hende, tog han sin Tilflugt til den
						velbekjendte Comedie, som kun udfordrer to Hænder og et Lommetørklæde, og
						som han i sin Skoletid saa ofte havde udført under Timerne til sine
						Kammeraters fulde Tilfredshed Her undlod den heller ikke at gjøre sin
						Virkning; den lille Frøken var halvqvalt af Latter, og kunde ikke undlade at
						meddele sin Glæde til sin Nabo. Dette generede ikke Felix; tvertimod, hans
						Dukkers Gestus bleve livligere og livligere. En tredie Dame blev gjort
						deelagtig i Skuespillet, og nu var det umuligt længere at tvinge Latteren.
						De docerende Herrer bleve ærgerlige over denne Fnisen og talte høiere; men
						Felix lod bestandig Affecten stige  hos
						sine to Personer, saa Latteren vedblev. Og da han tilsidst i sin Iver for at
						gjennemføre sine Characterer, gik fra Pantomimens Gebet over paa
						Melodramets, og lod dem udtale sig i velklingende Articulationer, som: ohe, hiup, q q q q r r r s z cht. o.s.v., da blev
						det øvrige Selskab pludselig opmærksom paa Spillet, og brast i en saa
						voldsom Latter, at al videre Forelæsning forbød sig af sig selv.De morer Dem, troer jeg, sagde endelig Emilie ganske forleet, imens Felix
						noget forlegen trak Coustumerne af sine Acteurer, og Handskerne paa.Tilgiv Frøken, stammede han, det kom af - at jeg var bange, for at gabe høit,
						da jeg tidligere har hørt Alt, hvad her blev sagt, det vil sige, Alt, hvad
						Hr. Jespersen havde den Godhed at sige. De Andre have maaskee aldrig hørt
						det før, og saa kan det jo være meget morsomt; men jeg - ikke sandt, vedblev
						han, idet han med et godmodigt Nik vendte sig imod Hr. Jespersen, - det var
						jo det samme, De fortalte mig forleden Aften vi vare paa Sold, - De husker
						nok - hos Ole Husar.Hr. Jespersen blev forlegen, rettede paa sine Briller og saae yderst
						ubehagelig ud. Candidaten var opbragt over den utidige Afbrydelse, og
						yttrede noget om Drengestreger; men Felix hørte Intet deraf Han havde nemlig
						fulgt Emilie, der af Frygt for en Scene strax havde reist sig, og med de
						yngre Damer var gaaet ind i Salen, og aabnet Pianoet.IIIPour vous plaire chaste Emilie,Je me consume nuit & jourA filer le parfait amour;Mais je vous avourai qu'un sentiment impie,Quand je vois vos appas, se glisse dans mon coeur,Le moral est chez moi tout voisin du physique;Et malgré le respect de ma pudique ardeur,Je ne me sens point fait pour l'amour platonique.C.A. Demoustier.Og alt dette er ikke nogen Drøm? spurgte Felix sig selv, da han sad paa et
						Tabouret ved Vinduesfordybningen. Nei, det er Skjæbnen, der atter har
						forkjælet mig ved at opfylde mine Ønsker. Jeg træder paa det bonede Gulv i
						den oplyste Sal, og ikke paa den tilrøgede Kneipes sandede Bræder; de unge
						Piger ere fine, fornemme Frøkener, og ikke - og hun, Emilie, den eneste, jeg
						har elsket, hun sidder mig saa nær, at jeg kun behøver at gaae to Skridt, -
						saa uforvaret, at jeg kunde trykke ti Kys paa hendes blottede Hals, maaskee
						tyve, inden hun skulde kunne rive sig løs, eller inden de Andre kunde komme
						hende tilhjælp. Gud veed om hun dog ikke tilgav mig. Dog tænk ikke derpaa;
						tak din Stjerne, der lod Dig leve og see. O, det er mere end fuldendt; denne
						simple Haarfletning er endnu smukkere end hendes Lokker sidst - hun har
						frygtet deres Indiscretion iaften da hun er decolleté, derfor har hun tvunget dem tilbage; - disse Øienhaar, der
						kaste lange Skygger ned over Kinden; dette Smil, - o, hun kunde kjøbe mit
						Liv for et saadant Smil. Og hvor hun spiller smukt; saa søde Hænder ere
						aldrig løbne over Tangenterne. Og saa kan jeg saa godt lide hun bruger
						Pedalen, den strammer Kjolen tæt om Knæet og røber mere af den henrivende
						Snørestøvle end vi arme Dødelige ellers faaer at see. - Mere end
						Snørestøvlen - ha, Guder lad mig døe!Han lænede sig tilbage, men Gardinet gav efter, han tabte Ligevægten, og
						Tabourettet rullede hen under Pianoet, imedens Gardinet slog sig sammen
						efter ham.Men Hr. Bearn, udbrød Emilie, der maatte tage Fødderne til sig;  har De ogsaa hørt denne Vals før, siden De
						absolut vil afbryde mig? Men hvor er De dog henne?Felix kom frem; hans Klæder viste, hvor han havde været, og hans Ansigt, at
						han ikke var langt fra at blive flau.De troer ikke jeg hørte efter, Frøken, - o min Stol faldt blot fordi jeg
						vilde see ud af Vinduet. Jeg vilde see, om jeg ikke selv stod dernede og
						stirrede op imod de oplyste Vinduer, og misundte mig, der er lykkelig nok
						til at see Dem spille.Damerne fik ikke Leilighed til at lee; men Emilie var langtfra fornøiet med
						sin Tilbeder.Gaae ind der, sagde hun, og tag de Noder, der ligge paa Etageren; deriblandt
						er der Noget, De kan synge for os.Felix skyndte sig ind i det anviste Kabinet.Men nu vilde Skjæbnen, at netop dette Værelse var taget i Besiddelse af
						Candidaten, der efter at man havde placeret hans stridbare Antagonist ved
						Spillebordet, igjen var tyet til sin Kjæreste, og med hende havde begivet
						sig derind, for ved en erotisk Discussion at styrke Kræfterne til nye
						æsthetiske. Felix, der under den sidste havde siddet med Ryggen vendt imod
						ham, blev nu høilig overrasket, ved at see ham og en ung Dame i en overmaade
						fortrolig Stilling; han skyndte sig at tage Noderne, idet han meget høfligt
						bad dem undskylde sit ubeleilige Komme, samt forklarede sit Ærinde. Han
						kunde ikke nægte for sig selv, at Candidaten var steget betydelig i hans
						Øine ved den Omstændighed, at han saa godt benyttede Leiligheden, og han
						besluttede i sin Tjenstvillighed at tie fuldkommen stille med sin Opdagelse.
						Imidlertid havde hans Ansigt nær røbet ham, thi hans Lyst til at lee var
						større end at han ganske kunde betvinge den, og Emilie var ikke seen med at
						spørge hvorover han nu morede sig.O, det er Intet, svarede han. Jeg tænkte blot paa, hvad Candidaten før
						fortalte os om det ethiske Element i Kjærligheden.Da synes jeg virkelig ikke at det var saa morsomt, sagde Emilie.Det kom af, Frøken, at De ikke fik Eftersætningen med.Ja, jeg forstod ikke et Ord af hele Conversationen, tilstod Emilie; men lad
						os bare ikke begynde paa en lignende. Syng hellere denne Romance, det er
						noget vi alle forstaae.Felix satte sig til Pianoet, og havde snart glemt Candidaten og den unge
						Dame, da Emilie, ved at reise sig og gaae henimod Kabinettet, pludselig
						erindrede ham derom. Han standsede midt i sin Sang, og  uden at bekymre sig om sine Tilhørere, skyndte
						han sig efter hende, idet han sagde:Frøken, De gaaer dog vel aldrig derind?Hun standsede, overrasket som alle de øvrige.Kan jeg ikke hente, hvad De søger derinde? vedblev han.Nei, sagde Emilie, aldeles forundret; man skulde næsten troe, at der var Fare
						forbunden med at gaae derind.Nei, stammede Felix, det just ikke; men - vedblev han hvidskende; Sagen er
						... men Emilie, der ikke vilde høre nogen hvidskende Conversation i saa
						mange Veninders Nærværelse, vendte sig fra ham og gik ind Felix stod som paa
						Naale, rømmede sig stærkt et Par Gange, og saae til sin Fortvivlelse de
						forsamlede Damer af Nysgjerrighed nærme sig Døren. Men neppe var Emilie
						kommen over Dørtærskelen før hun opslog en hjertelig Latter.Nei, det er fortræffeligt, udbrød hun; Hr. Bearn har paataget sig at staae
						Skildvagt for Candidat Poulsen og hans Kjæreste.Nu blev Latteren almindelig. Felix stod som om han skulde synke i Jorden,
						medens Bemærkningerne fløi omkring ham.Mon det er af egen god Villie?Ja, for Candidaten og Lotte pleie just ikke at genere sig, naar de ville
						holde af hinanden.Det kunde være bleven en lang Vagt; thi de skynde sig just heller ikke.-Candidaten var imidlertid bleven forstyrret; thi de fleste af de unge Damer
						havde maattet overtyde sig om Beskyldningens Sandhed, og vare derfor gaaet
						ind; i et ubehageligt Humeur saavel over Afbrydelsen som over den store
						Munterhed, gik han henimod Felix, hvem han antog for Ophavsmanden, og sagde:Jeg maa tillade mig at bemærke, at jeg ikke anseer Dem for berettiget til at
						tage Dem en saadan Frihed.Nei, nu bliver det for galt, udbrød Felix, hvem af os to er det, der tager
						sig Friheder?Var det ikke Dem - ?Nei, jeg skulde da troe, at det var Dem.Latteren var ustandselig.Det er kun en daarlig Vittighed at fordreie Ens Ord, sagde Candidaten bleg af
						Harme imedens hans Forlovede søgte at berolige ham,  og tog hans Arm, for at drage ham ud af Salen.
						Hun kunde dog ikke afværge, at han yttrede idet han fulgte hende:Det lønner sig vist heller ikke at ville lære en saadan Herre Reglerne for
						anstændig Opførsel.Felix gjorde et Skridt imod ham; men Vilhelm, der var kommet til, standsede
						ham og sagde:Stille Felix, Du prostituerer Dig.Jeg?Javist; Du har stødt an imod den gode Tone.Men Du kjender ikke Sagen. Det var ikke mig, det var ham, der sad derinde og
						gjorde -Det kom jo ikke Dig ved.Nei, det veed jeg; men de kunde gjerne have slukket Lysene som vi gjøre, naar
						vi ere hjemme hos Dig. Mig støder det, og derfor vilde jeg paa ingen Maade
						at Emilie skulde forarges.Men Du saae jo, at hun loe deraf; hun har vist tidt seet den Forestilling.Jeg forstaaer det ikke; troer Du da - ?Jeg troer, at Emilie er en Pige af god Tone. Den gode Tone er liberal og
						ynder Offentligheden. Men gaae nu, Kortene vente paa mig, og jeg seer
						Damerne længes efter Dig.Men siig mig blot -Imorgen; yp blot ikke Klammeri med de Forlovede, men lad dem kysses naar og
						hvor de synes det hensigtmæssigt.Han forlod ham, og Felix stod nu raadvild og forsagt midt paa Gulvet. Han
						turde neppe slaae Øiet op fra Jorden, thi han følte Alles Blikke at være
						fæstede paa sig; han hørte de unge Damers Latter, og troede sig at være
						Gjenstand derfor. Han ønskede blot at staae i en Vinduesfordybning, thi der
						var han dog noget i Læ; men Veien derhen over Salsgulvet forekom ham saa
						uendelig lang; og ved at gaae derhen maatte jo alle Mennesker see at han
						krøb i Skjul.Og hvorfor lee de ad mig? spurgte han sig selv. Ellers, naar jeg har været i
						Dameselskab, har det altid været mig, der var den uartige, og naar der er
						bleven sagt: »Lavaer,« har Vilhelm bestandig paastaaet at det var mig, der
						var paa Spil. - Og nu er jeg til Latter, fordi jeg har villet undgaae
						Skandale. Nei det er for galt; heller fræk end undseelig.Og nu stak han begge Hænder i Lommerne, og nærmede sig de leende  Damer med den nonchalante Anstand, som aldrig
						havde undladt at gjøre sin Virkning paa Tivoli eller Alleenberg. Og
						Virkningerne udebleve heller ikke her; han hørte en af Damerne sige:Du kan troe, Emilie, han vilde kun gjøre lidt Commers med Candidaten.Jeg beder om Forladelse, Frøken, sagde Felix, jeg vilde ikke gjøre Commers.
						Jeg kjender Candidaten altfor lidt til at turde tillade mig at gjøre Commers
						med ham; men jeg syntes det var Synd, at han skulde blive forstyrret i sin
						Andagt. - Denne Kyssen i Kroge har en altfor stor Tiltrækning for mig, til
						at jeg ikke skulde unde mine Medchristne en uforstyrret Ro. Især følte jeg
						mig forpligtet imod den unge Dame.Men Herregud, indvendte Emilie, troer De da, at Lotte lader sig forstyrre,
						fordi jeg seer at hun kysser sin Kjæreste.Jeg vidste ikke, at Lotte var hans Kjæreste, svarede Felix med det
						alvorligste Ansigt; jeg troede at hun var bleven besnæret af Candidatens
						dialectiske Færdighed, og havde netop nu foresat mig ogsaa at begynde en
						æsthetisk Forelæsning.Der blev en ængstelig Tavshed.Gaae hen og syng, sagde Emilie og reiste sig. Deres Sang er smukkere end
						Deres Tale.Det veed De ikke, hvidskede Felix idet han fulgte hende; De har jo aldrig
						villet høre mig. Troer De jeg vilde sige Flauser, naar De ene hørte derpaa?
						Nei, jeg vilde sige Dem, hvad jeg snart fortvivler om at kunne i Deres
						Moders Huus, hvor der er saa mange Mennesker, jeg vilde sige Dem, hvor høit
						jeg elsker Dem, Emilie; jeg synes det er det eneste, jeg kan sige Dem.Hun søgte at undvige, men det var ikke muligt uden at vække Opsigt; thi han
						spærrede hende Veien, og holdt Nodebogen, saa de Tilstedeværende hverken
						kunde see hendes vrede Ansigt eller høre hans hvidskende OrdMen De undgaaer mig, vedblev han, De flyer jo enhver Leilighed, hvorved jeg
						muligt kunde henvende to Ord til Dem. Hvorfor lod De mig da komme her.Hr. Bearn, sagde Emilie, for at forsøge at afbryde ham; De lovede, at De,
						naar De kom i min Moders Huus, vilde begynde forfra. De har ikke holdt Deres
						Løvte.Men det er jo Dem, der ikke har villet lade mig begynde før nu.Emilie havde ondt ved at lade være at lee; hun tvang sig dog, og idet hun med
						Magt trængte sig frem af den Krog, hvori hun var indespærret, sagde hun:Det kalder De at begynde? Nei, man begynder med at være artig, og det har De
						ikke været den hele Aften.Dermed satte hun sig til Pianoet og spillede en Vals, imedens hun talte og lo
						med de unge Damer, og lod Felix more sig med at bide sin Underlæbe tilblods.Tonerne naaede ind i de andre Værelser og hen til Spillebordet, hvor Vilhelm
						tilligemed Hr. Jespersen, hans Fader og Justitsraad Lind sled Tiden ved en
							l'hombre.Nei, udbrød Landmanden, nu skal Fanden længere tyre en kjedelig 1/8 48; jeg
						vil ind og høre paa Musiken.Dermed reiste han sig, og de Andre fulgte ham.Men hvorfor dandser man ikke, spurgte han Vilhelm, her er jo god Plads nok og
						Pigebørn nok. Christen, henvendte han sig til Sønnen, gaae Du hen og tag en
						af Tøsene; man kan jo see, de længes efter en Svingom som - stille; - naa,
						lad mig nu see, hvor pent Du kan bære Dig adJeg dandser ikke, var Sønnens Svar.Du dandser ikke? jeg gad sku vidst hvorfor ikke. Og De, vedblev han, idet han
						igjen vendte sig til Vilhelm; dandser De heller ikke?Jo, naar Nogen vil dandse med mig.Det skulde jeg dog mene, de vil; De er vist en rask Fætter, som ikke er bange
						for at spille med Krølle til Beet, - her skjævede han hen til Justitsraaden,
						- hvorfor skulde Pigerne ikke ville dandse med Dem? Kom, lad os gaae hen og
						gjøre Begyndelsen. Jeg kan endnu godt med Hamborger Skotsk.Men Æren for at gjøre Begyndelsen opnaaede han dog ikke; thi idetsamme kom
						Candidaten og Lotte valsende inde fra Sideværelset, og udviklede en ikke
						liden Færdighed ved at undgaae de større Meubler og sparke de mindre, der
						fandtes paa deres Vei, omkuld. Men de havde ogsaa lært at kjende og elske
						hinanden paa et Bal i Kongens Klub.Et Par af de unge Damer fulgte de Forlovedes Exempel; derefter kom Vilhelm
						med den lille muntre Frøken, og saa Landmanden med den første, han traf paa.
						Emilie spillede lystigt, og Valsen gik nu saa let  gjennem Salen. Felix stod bestandigt som en
						Støtte, med Blikket stivt fæstet paa Emilie.Dands! sagde hun til ham; han bukkede for en Dame, og fløi afsted, men vendte
						ikke Øiet fra Emilie, der ufortrødent spillede den ene Vals efter den anden.
						Endelig tilbød en af de Andre at afløse hende, og nu nærmede Felix sig, men
						med nedslagne Øine og forsagte Miner.Nægt mig ikke denne Dands, Frøken; De seer jeg adlyder Dem som jeg bestandig
						skal lyde Deres mindste Vink.Det er smukt af Dem, sagde Emilie, saa skal jeg ogsaa dandse Polka med Dem.Hendes Tone var ikke fri for Malice, og hun blev synlig overrasket, da Felix
						hævede Blikket og hun saae, at hans Ansigt straalede af Lykke. De stillede
						dem op, to af de unge Piger dannede det fjerde Par, idet Landmanden
						besluttede at sidde over for at lære.De er dog ikke ganske uden Opdragelse, sagde Emilie under Introductionen.
						Felix's Blik sank til Jorden og Blodet steg til Kinderne. Emilie fortrød
						hvad hun havde sagt, hun troede at have saaret ham; og hun ahnede ikke at
						hans Rødme var fremlokket ved Tanken om en yndig fransk Skuespillerinde, der
						Sommeren i Forveien, da de kom fra et muntert Aftensmaaltid hos Vincent,
						havde lært ham denne Dands midt paa Østergade Klokken eet om Natten. Men
						Dandsen begyndte og den forjog snart Emilies Fortrydelse og Felix Erindring
						om la petite Helène.»Combien des choses n'y-a-t-il pas dans un menuet«
						sagde salig Vestris, og han havde Ret. Der var i Virkeligheden meget deri.
						Disse gracieuse Vendinger, ved hvilke den Tids Cavallerer vidste at udfolde
						hele deres Elskværdighed, denne ærbødige Frastand fra Damerne, hvis yderste
						Fingerspidser de ikkun vovede at berøre, alt dette havde sit Trylleri, da
						man vidste, at var man saa lykkelig i Dandsen at blive belønnet med et Blik
						eller et næsten umærkeligt Haandtryk, saa havde dette sin Sandhed, naar
						Ballet var forbi. Men i vore moderne Valse er der ingen Sandhed; disse
						brændende Blikke, denne tætte Omfavnelse lover meget mere end man kan og vil
						holde. Naar Valsen er forbi, er man træt og flau. Menuetten var Repræsentant
						for sin Tids Kjærlighed, Valsen kan være det for vor Tids Forlovelse.Og med den samme Rastløshed som den de Forlovede lægge for Dagen i Nydelsen
						af deres Kjærligheds første otte Dage, med den  selvsamme beruste Felix sig i den inciterende
						Polka; ikke et Blik fra Emilie, uden han greb det, ikke en Pointe i Dandsen,
						uden han benyttede det. Med hver Tour blev Frastanden mindre, Stillingerne
						intimere; og i den sidste, hvor hun med sin Arm hvilte sig paa hans Skulder,
						kunde han føle hendes Hjertes Slag, hendes Haarfletning trykket imod hans
						Kind, og hendes glødende Blik, der ikke kunde løsrive sig fra hans.Dandsen var forbi og i rette Tid; thi Hr. Jespersen havde af Fortrydelse over
						at see Emilie dandse med Felix, begivet sig ind til Fruerne og forstyrret
						deres Whist ved et foruroligende Referat af denne demoraliserende franske
						Dands; og saaledes hændtes det da, at Emilie, da hun af Felix blev ført til
						sin Plads, blev af sin Tante modtaget med et alvorligt Ansigt og en
						hvidskende Tone. Men som det lod, var Emilie idetringeste den Aften ikke
						nogen Ven af private Conversationer; thi hun afbrød hurtigt sin Tante ved at
						henvende sig til Landmanden og sige:Gud, Tante fortæller, at Deres Søn finder Polka uanstændig.Saa skal han skee en Ulykke, den Peernittengryn, raabte den djærve Landmand;
						hvad vil han tale med om det, han ikke forstaaer. Det er en Dands, som jeg
						kan bruge; den ligner Hornpipe, som vi dandsede i min Tid, og jeg troer den
						er ligesaa gemytlig som Syvspring, vi dandse ude hos os til Høstgilderne.
						Den skulde De see, vedblev han, idet han tog Vilhelm ved Kjoleknappen, den
						er knob. Den ender gjerne med at man ligger allesammen og roder paa Gulvet;
						og naar der saa er en Pudsenmager, der i en Fart kan slukke de Par Praase,
						vi have i Loen, saa kan De troe, min Far, at der er Griin.Og i Erindring derom brød Landmanden ud i en homerisk Latter. Vilhelm gav
						ogsaa sin Munterhed Luft, især da han saae Juristens frugtesløse
						Bestræbelser for at drage Publicums Opmærksomhed bort fra sin Fader; og
						Emilie, der glædede sig ved den Hævn, hun havde nedkaldt over sin prude
						Tante, loe af sit ganske Hjerte, da hun saae Felix, der med megen Interesse
						havde fulgt Landmandens Beskrivelse af Syvspringene, tilsidst folde Hænderne
						og sætte et Ansigt op som en italiensk Tenorist, naar han synger ah si! Latter er smitsom, forgjæves satte Fru Lind
						et strengt Ansigt op, forgjæves søgte den unge Hr. Jespersen at komme til
						Orde; de unge Piger trængte til at lee, og Landmandens Latter, som tre Gange
						lagde sig, for med fornyet Kraft at begynde igjen, var saa fristende, at de
						hverken agtede Fru  Linds Vrede eller
						Cancellistens belærende Ord Justitsraaden, som hidindtil havde holdt sig i
						Nærheden af Spillebordet, for at bevogte det uopgjorte Regnskab, kom til, og
						yttrede med et smilende Ansigt stor Lyst til at deeltage i Munterheden, om
						Nogen blot vilde sige ham den mindste Grund Han havde maaskee endogsaa
						renonceret paa nogensomhelst Grund; men et Blik fra hans Kone advarede ham i
						Tide, og han trak sig tilbage.Endelig sagtnedes Lystigheden, og imedens Landmanden gav sine sidste
						Glædesudbrud Luft ved at puffe til Vilhelm og fortælle ham, at de nok
						vidste, hvordan Spillet skulde have sin rette Gænge, hørte han Fru Lind i en
						mindre behagelig Tone at sige til hans Søn, at hans Fader havde forandret
						sig meget siden hun sidst saae ham.Har jeg da den Ære at have kjendt Fruen før? spurgte Landmanden.Et underligt Smiil bevægede sig om Fruens Læber, da hun svarede:Jeg maa ogsaa have forandret mig, siden De aldeles ikke kan gjenkjende Emma
						Vikker.Hvad siger De? udbrød Capitainen, øiensynlig overrasket.Men saa er det jo dog den Capitain Jespersen, som kom i Din Faders Huus,
						bemærkede Justitsraaden. Jeg sagde Dig det strax, da han traadte ind; jeg
						kunde umulig tage feil.Det er min Mand, Justitsraad Lind, sagde Fruen præsenterende. Capitainen
						trykkede hans Haand, men saae dog temmelig uvidende udJa, dengang vi sidst saaes, snakkede Justitsraaden, var jeg kun Fuldmægtig,
						saa det er intet Under at De ikke kunde kjende mig. Men jeg har et afgjort
						Talent for at kjende Folk. Naa, det glæder mig ret at fornye Bekjendtskabet.
						De maa besøge os, vi maae tale om gamle Tider, om vor Skovtour.Og den brave Justitsraad vedblev at lade Munden løbe, uden at bemærke hverken
						Capitainens paafaldende Tavshed, eller de Øine, som hans Kone af og til
						sendte ham. Fru St. Clair kom nu for at bede Selskabet gaae tilbords og Fru
						Lind tog Capitainens Arm, som denne uvilkaarligt bød hende. Emilie sagde til
						Felix, at han skulde tage en Dame tilbords, og selv satte hun sig paa den
						modsatte Side imellem to af sine Veninder. Candidaten og hans Forlovede
						viste sig igjen; men en uhyggelig Taushed hvilede over Selskabet. Det lod
						som om Capitainen ganske havde glemt hvorledes Spillet skulde faae sin
						rigtige Gænge; thi han talte sagte og alvorligt med Fru Lind Felix sendte
						det  ene ulykkelige Blik efter det andet
						over til Emilie, uden at faae hende til at see til ham. Cancellisten tog til
						sig af Varene, Candidaten sørgede for sin Kjæreste og hun igjen for ham;
						Justitsraaden forsøgte et Par Gange at udbrede sig, men hans Kone syntes
						ikke at kunne lide det, og han var nødt til at indskrænke sin Veltalenhed
						til sin Borddame, hvem han derfor underholdt om sit Talent til at gjenkjende
						Folk.For Exempel, vedblev han, den Herre, som nu taler med min Niece, det er en
						Musiklærer Flint; jeg vil parere paa, at jeg har talt med ham før iaften.
						Hr. Flint, henvendte han sig til denne, det er det jeg har den Ære at sige
						til Fru Ravn, at jeg vist før har havt den Fornøielse at tale med Dem. Jeg
						kan i Øieblikket ikke orientere mig, men -Jeg har virkelig engang før havt den Fornøielse at hilse paa Justitsraaden,
						sagde Vilhelm.Der har vi det, sagde Justitsraaden fornøiet. Jeg sagde mig strax, da De før
						bad mig coupere: denne Stemme kjender jeg.Jeg troer dog ikke Onkel kjender Dem, sagde Emilie til Vilhelm.Jeg ikke heller.Nei, vedblev hun leende, men det var ogsaa mørkt sidst da De talte sammen.Ja, ikke ganske lyst; men -Lyst nok til at kunne sige hinanden Complimenter, tilføiede Emilie, og vendte
						sig til sine Veninder.Naa da, tænkte Vilhelm; det veed hun. Ja, Fanden troe de Pigebørn.Candidaten og Cancellisten havde nu for en Deel tilfredsstillet deres
						respective Mavers Fordringer og følte sig saaledes styrkede og istand til et
						nyt æsthetisk Felttog. Men det lykkedes dem ikke at vinde Publicums
						Opmærksomhed for deres lærde Discussioner, og længe førend de vare blevne
						enige om en Definition for det Ethiske reiste man sig, bukkede for hinanden,
						tog Afsked og gik.Idet Felix sagde Farvel lykkedes det ham dog at faae et Smiil af Emilie, og
						lykkelig derved sagde han til Vilhelm, da de gik ud af Porten:IVA Glas of Punch?With a great pleasure, said Mr. Pick-wick. Very good. I'll take another.Come gentlemen, a toast.Ch's Dickens.Du, jeg morede mig fortræffeligt.Saa, svarede Vilhelm, det er godt for Dig; jeg er forbandet sulten, det veed
						jeg. Lad os gaae et eller andet Sted hen.Død og Pine, udbrød Capitainen, der med sin Søn var fulgt med; tag os med,
						thi jeg trænger forbandet til noget Solid oven paa al den Stads.En Kradser? hvad Hr. Capitain? spurgte Vilhelm.Ja paa min Sjæl. Hør, De er vist en flink Fyr, der kjender Leiligheden her;
						hvor faaer man Noget?Kom De blot med mig; Deres Søn veed, at jeg kjender Localiteterne.Cancellisten undslog sig, og Capitainen lod ham gaae, idet han sagde, at han
						skulde komme bagefter om en halv Times Tid, og forøvrigt lod ham vide, at
						han var en Pjalt, siden kan kunde nære sig af bare Thevand og
						Fruentimmersladder.De gik nogle Gader, og standsede endelig ved et Huus, hvis Vinduesskodder
						vare saa fast tilsluttede, at intet Lys kunde trænge ud paa Gaden. Vilhelm
						slog et Signal paa Skodderne; lidt efter aabnedes Gadedøren paa Klem, og
						efter en kort Forklaring bleve de indladte. Vilhelm gik foran, gjennem flere
						Stuer, opfyldte af Tobaksrøg og Punschedamp, uden at agte paa de
						forskjellige Grupper, der havde dannet sig om Bordene, og lukkede tilsidst
						Døren op til et Værelse, hvor Værten selv lod sig see, holdende et Lys i
						hver Haand, saa hans Gjæster tilstrækkelig kunde nyde Synet af hans store
						sorte grinende Aasyn, der i denne Belysning, glindsende af Madfit, ret tog
						sig ud under den hvide Nathue. Han nikkede bekjendt til Vilhelm, der af sin
						Tale, hvori han opmuntrede ham til at komme frem med Varene, og som han
						begyndte med de Ord: »Prægtige Ibenholt,« ogsaa lod til at  kjende Manden. Capitainen sad med opspilet
						Mund, og da Værten endelig havde trukket sig tilbage, udbrød han:Men kan man da ikke faae noget at spise her i Kjøbenhavn uden hos en saa
						forbandet sort Djævel?Vent til Ænderne komme ind, sagde Vilhelm, saa taler De i en anden Tone.
						Forresten have vi paa denne Tid af Døgnet kun Valget imellem dette Sted, som
						jeg selv tilstaaer ikke kan regnes til de allerfineste, og et andet, hvor
						man dog ikke kan faae andet end Sylte og danske Sopkener, og hvor Værten
						serverer sine Vare med Fingrene.Med saadanne og andre statistiske Oplysninger fordrev Vilhelm og Felix deres
						Gjæst Tiden, indtil endelig de omtalte Ænder kom ind og beviste den sorte
						Koks Duelighed Maaltidet krydredes med et af Felix afgivet Referat, om hiin
						Aftens mærkelige Begivenheder, da de havde faaet Cancellisten ud med paa
						Sold, hvilket han fortalte med et saa dramatisk Udtryk, at Capitainen lo,
						saa at han et Par Gange fik Maden i Vrangstruben, og Vilhelm maatte dunke
						ham i Ryggen, for atter at bringe Orden i Sagerne. Tilsidst vare de mætte og
						tændte deres Cigarer. Capitainen nippede til Resten af Vinen, der var i hans
						Glas.Ja, sagde Vilhelm jeg har tænkt derpaa; den tørre Viin smager ikke. Og i det
						samme viste Værten sig med en brændende Bolle.Nu giver jeg Dem Ret, udbrød Capitainen, den Sorte forstaaer Rummelen. Hør,
						vedblev han, da han havde smagt paa sit Glas og idet han strakte sig
						behageligt i Sophaen; nu have vi det godt. Det er dog noget ganske Andet end
						at være til Soirée og sidde tilbords med Damer, der tage deres Lugteflaske
						frem, naar man kommer til at sige et og Andet, der er morsomt.Og han opslog en hjertelig Latter, hvori hans to Venner istemmede.Ja, sagde Vilhelm, Fru Lind er meget ømskindet; jeg tager gjerne Følehornene
						til mig, naar hun kommer inden Hørevidde.Hun blev nok vred, fordi jeg polkede med Emilie, sagde Felix.Ja Børn, sagde Capitainen, lad os ikke tale mere om Fru Lind; hun er saa
						bedsk, at hun ganske kan fordærve mig min Punsch. Fortæl mig hellere lidt om
						Emilie; det er vist et flinkt Pigebarn.O Emilie, udbrød Felix med en sentimental Mine - naar man har drukket et Glas
						Punsch, bliver man let sentimental - o, hun er fortryllende. De har ingen
						Idee om den Dybde, der er i hendes Blik, den  Klang der er i hendes Stemme. - Du leer,
						Vilhelm? - Han siger, at hun ikke synger godt, men han kan ikke dømme derom,
						han har ikke dandset med hende.De hører jo, hvorledes han har det, sagde Vilhelm; og Deres Søn udbreder sig
						vel ogsaa i Lovtaler; thi hvormegen Pris han end sætter paa moralske
						Samtaler med Fruerne, troer jeg dog ikke, at det er ganske for deres Skyld,
						han kommer der i Huset.Ja, sagde Capitainen, han holdt en lang Forelæsning for mig igaar over den
						uforfalskede Qvindelighed eller hvad Pokker det var; thi han er da bleven
						saa lærd, at jeg hverken kan forstaae hans Breve eller hans mundtlige
						Passiar; men saameget fik jeg ud, at han gaaer paa Frierfødder.Hvad siger Du dertil, Felix?Felix røg meget roligt sin Cigar.Jeg siger, at det staaer ham frit for; Emilie elsker ham ikke. Ja, Hr.
						Capitain, det er rigtignok Deres Søn, jeg taler om; - det gjør mig ondt; thi
						De er en forbandet flink Mand, som jeg godt kan lide, og som jeg vilde være
						stolt af, hvis De var min Fader; - men Deres Søn er en Pedant.Det er ikke morsomt at høre paa, sagde Capitainen og kløede sig bag Øret; men
						jeg troer det næsten selv. Naa, det er nu hans Fornøielse, lad ham saa skabe
						sig som han vil; og kan han løbe af med Pigebarnet, vil jeg ikke holde ham
						for nogen daarlig Karl.Tag Dig iagt, Felix, sagde Vilhelm, Cancellisten løber af med hende; han
						forstaaer at føre lærde Taler, og det vil Smaapigerne nuomstunder have.Og hvad kan han da sige hende? spurgte Felix noget uroligt. O Intet, svarede
						han sig selv, idet han fattede sig og med et halv lystigt halv sentimentalt
						Smil vedblev: Intet imod hvad jeg vilde sige hende den første Gang jeg er
						ene med hende.Og maae vi ikke høre det?Det kan ikke fortælles; thi det skal ikke være med Ord, jeg vil tale. Sproget
						er for dumt til at udtrykke hvad man føler, det kan kun et Kys. O SalighedOg han drak et Glas paa denne fortræffelige Beslutning, sikkert til stor
						Fornøielse for sine to Venner, der drak Skaalen med; thi de loe saa
						hjerteligt som man kun leer af en Forelskets lyriske Udbrud.Nu erindrede Capitainen, at han ikke havde drukket noget Glas  endnu med sine to Venner, og det blev da
						foretaget; derefter foreslog Felix »Emilie«, og lidt efter udbragte Vilhelm
						»Capitain Jespersen«, hvilken Toast blev drukken med stor Acclamation og
						Nagelprobe, hvorpaa Capitainen takkede og bad dem tømme et Glas paa et
						fortsat Bekjendtskab. Endelig tog Capitainen til Orde.Nei, for nu at komme tilbage til Fru Lind, saa kan De aldrig troe, hvor den
						Kone har forandret sig.Nei virkelig - saa - og andre lignende opmuntrende Udbrud fra hans Tilhørere. Ja, vedblev Capitainen, det er utroligt; men en intrigant Dame har hun altid
						været. See dengang var hun en ung Pige, paa en fire, fem og tyve Aar; lad
						mig see: Det er circa tyve Aar siden. Min salig Kone var død et
						Par Aar i Forveien; jeg havde solgt Refsgaard, og kjøbt mig en Eiendom i
						Fyen og laae nu i Kjøbenhavn, for at bringe alle Papirerne, denne Sag
						vedkommende i Orden. Da Eiendommen først var at tiltræde Aaret efter, havde
						jeg besluttet at benytte denne Mellemtid til en Reise i Tydskland, deels for
						min Fornøielses Skyld, og deels for at see nogle af de Forbedringer, som man
						fortalte at de større Landeiendomsbesiddere havde indført i deres Agerbrug.
						Mine Forretninger trak sig imidlertid noget i Langdrag, og for at dræbe
						Tiden gjorde jeg hyppige Visitter hos min Sagfører, Kammerraad Vikkers
						Familie, der boede paa et Landsted noget udenfor Byen. De førte et stort
						Huus og der kom mange unge Mennesker; man morede sig godt, thi Tonen var fri
						og ugeneert. Den eneste Datter, Emma, var som jeg før sagde Dem, - thi De
						kan da vide, at det ikke er nogen Anden end Fru Lind, - en Pige paa en fire,
						fem og tyve Aar, men meget smuk og dertil meget coquet. Jeg har stedse havt
						en stor Svaghed for coquette Fruentimmer; ja, jeg troer endogsaa bestandigt
						at der ikke er noget ved et Pigebarn, naar hun ikke har lidt Coquetteri. Det
						var altsaa ganske i sin Orden, at jeg gjorde Cour til hende. Nu maa De
						imidlertid ikke troe, at det var saa lige en Sag, som jeg seer det er
						nutildags; dengang var det langfra tilstrækkeligt nu og da at sætte et Par
						kjælne Øine op, og forresten drive omkring i Salen med Hænderne i Buxelommerne; nei,
						man forlangte en ganske anden Opmærksomhed. Man maatte udelukkende hellige
						sig til den Dame, man havde valgt, og offentligt, saa at alle Mennesker
						talte derom, og hun med Beqvemhed kunde tælle sine Tilbedere; man maatte
						bestandig være parat, til at sige noget Smukt, hvad der ofte kan have sin
						Vanskelighed naar man kommer et Sted dagligdags. Men derfor var der ogsaa i
						hiin Tid sørget ved nyttige Bøger, hvoraf man kunde lære hvorledes man
						skulde føre sig op. Nu leer man vel, naar man engang seer en saadan; men jeg
						husker meget godt, hvor stor Hjælp jeg fandt i »Kunsten at gjøre sig elsket
						af det smukke Kjøn,« en Bog, som jeg tør frit bande paa at ingen af Nutidens
						unge Forfattere er istand til at skrive Magen til. Af denne lærte jeg hvad
						jeg, siden jeg tog min Afsked fra Regimentet, saa temmelig havde glemt; men
						hvad jeg saae de andre unge Herrer kunde paa deres Fingre.Iblandt disse vare især to, som paa Grund af deres Utrættelighed og øvrige
						fordeelagtige Manerer med Rette bleve ansete som Mønstre for Cavallerer. De
						vare begge ansatte i et kongeligt Contoir, den ene som Fuldmægtig, den anden
						som Copist. Fuldmægtig Lind var en munter, ung Mand, forekommende imod Alle
						og Enhver og bestandig paa Farten. Han kjendte næsten alle Mennesker, vidste
						Alt hvad der tildrog sig i Byen, kunde til Punkt og Prikke gjøre Rede for,
						hvem der Audientsdagene havde »Jour« hos Kongen, hvem der var falden i
						Unaade, hvem der paa Geburtsdagene kunde vente sig det hvide Baand og
						Kammerherrenøglen, med hvem vi til Foraaret skulde have Krig; kort sagt,
						alle de Spørgsmaal som i den Tid bevægede Gemytterne. Dertil forstod han paa
						den morsomste Maade at fortælle scandaløse Historier; og det var en Gave af
						uendelig Værdi paa en Tid, hvor man endnu ikke havde Blade, der havde
						stillet sig dette Maal til Opgave. Man nøiedes med Politivennen, og var glad
						ved dens kraftige Hæmmen af Gadeuordener, tilfreds ved dens nidkjære Paaseen
						af Ringetøiets Rigtighed og stolt ved dens dristige Forespørgseler hos de
						forskjellige Laugs Oldermænd. Men for at komme tilbage til Fuldmægtigen, saa
						var han tillige Medlem af den nylig oprettede Studenterforening, og havde
						derfra et betydeligt Forraad af Vittigheder, som den Tids gode Hoveder gav
						tilbedste der; han kjendte flere af Theaterpersonalet, og var stærkt
						mistænkt for at være den ubekjendte Kritiker, der skrev i et æsthetisk Blad
						under Mærket Y-Z. Men hvad der især skaffede ham hans Overlegenhed var hans
							 selskabelige Talenter. Han var
						uudtømmelig i at finde paa Pantelege, og Intet var istand til at
						sammenlignes med hans Smag for at arrangere Tableauer og Ordsprogslege. Han
						var utrættelig naar det gjaldt om at opføre en Comedie, og spillede alle
						Slags Roller med en saadan Mesterlighed at alle Damerne vare enige i, at det
						var den største Synd at han ikke var gaaet til Theatret; dertil kunde han
						declamere - en Kunst, som var meget i Mode - og havde en stor Samling af de
						meest yndede Declamationsstykker, hvoraf han beredvillig gav Afskrivter. Han
						dandsede Tyrolervalsen og russisk Vals, længe førend Folk vidste at disse
						Valse existerede, og til at opføre en Cotillon kunde umuligt findes nogen
						Bedre, saa uudtømmelige vare hans Ideer til nye Toure, og saa vittigt
						forstod han at variere med Anvendelsen af Nathuer, Lygter, Ringe, Kurve,
						Flasker og alle de mulige Reqvisiter, der vare uomgjengelig nødvendige til
						Cotillon. Man skulde blot have seet ham paa et Bal, hvorledes han gik fra
						den ene Dame til den anden og converserede behageligt, hvorledes han
						passede, at faae dandset een Gang med hver, men derefter saa tidt som muligt
						med sit Hjertes Udvalgte; hvorledes han dandsede en Engelskdands, og ikke
						som senere blev Skik gik den; hvorledes han kunde sige en Compliment til
						hver Dame han kom forbi, saa lang Rækken end var, paa hvilken vidunderlig
						cavalleermæssig Maade han forstod at række Haanden, naar der skulde gjøres
						Kjæde eller naar han førte sin Dame til hendes Plads; den Ziirlighed,
						hvormed han da bukkede for hende og takkede hende for den Ære, hun havde
						beviist ham - ja alt dette maa man selv have seet, for at have et rigtigt
						klart Begreb derom; thi nu er der Ingen, der kan gjøre noget Lignende. - Og
						naar jeg endelig tilføier, at han kunde alle Viserne af Dr. Heibergs Vaudeviller udenad og sang dem med samme Bravour som
						han spillede Comedie, declamerede og dandsede, saa vil De vel kunne indsee,
						at der Intet manglede ham i alle de Fuldkommenheder, som man fordrede af den
						Tids dannede Cavallerer.Copist Fischer derimod glimrede ikke saa meget ved sine selskabelige Talenter
						som hans Fuldmægtig; men han var smukkere, hans Klædedragt mere udsøgt, og
						han var Digter. Man vidste, at de forskjellige Digte, underskrevne Amadis,
						som Tid efter anden stod i Brevduen, vare af ham; og man vidste ogsaa
						tillige, at de alle gjaldt Emma Vikker, om de endogsaa bare andre Navne. De
						vare alle meget melancholske og nogle af de meest yndede, jeg kan f Ex.
						huske  eet »Til Isaura« og et andet med
						Overskrivt »Min radbrækkede Sjæl« vare ganske uforstaaelige, men meget
						grusomme; Damerne sagde, at de vare søde og fandt at han lignede Lord Byron.Lad os saa drikke engang.Naa, saa seer De vel, at jeg havde to stærke Rivaler; men det var maaskee
						netop det, der ansporede mig. Og uagtet jeg hverken havde Fuldmægtigens
						Gaver eller Copistens Talent, mærkede jeg dog snart, at jeg stod paa det
						samme Punct i den Skjønnes Gunst som de to andre. Nu kan den Omstændighed,
						at Faderen paa en Prik vidste hvormange Tønder Land jeg eiede, jo gjerne
						have bidraget sit dertil; men jeg maa dog bemærke, at jeg dengang var hvad
						man kalder en net Cavalleer, og at jeg ikke var ganske uvant til at blive
						lagt Mærke til, saa jeg dog havde nogen Grund til at antage, at det virkelig
						var min Person, der havde gjort et vist Indtryk. Imidlertid, som jeg sagde
						Dem, jeg gjorde Cour, fordi jeg ikke havde noget bedre Tidsfordriv og tænkte
						mindst af Alt paa nogen alvorlig Forbindelse. Men muligt at det netop var
						den mindre Iver, jeg efter en Maaneds Tid viste, der foraarsagede, at
						Vægtskaalen, der længe havde balanceret imellem mig og mine Rivaler,
						pludselig sank til min Side, og at hun, der tidligere havde vidst at holde
						os tre Skridt fra Livet, paa een Gang blev mere fortrolig end jeg næsten
						selv skjøttede om. Men man siger aldrig nei til Spadseretoure med en ung og
						smuk Pige; tvertimod, man gjør sit Bedste for at faae Stevnemøderne i Gang,
						og det er da ogsaa ganske i Orden. For Fanden! Det unge Menneske, der bliver
						borte fra et Stevnemøde, af Frygt for hvad der kan komme bag efter, han er
						min Sjæl en Nathue, der aldrig fortjente at en ung Pige skulde see til ham.Lad os saa drikke derpaa.Naa, det gik da som det altid gaaer; man begynder med poetiske
						Maaneskinssværmerier, og bærer sig saa pent ad, at selv Englene i Himlen maa
						glæde sig derover; men det holder aldrig ud til Enden. Imidlertid var der
						Ingen, der mærkede vort Forhold, og Pigen, der om Aftenen lukkede mig ind af
						en lille Laage ud til Marken betalte jeg saa godt, at jeg kunde være
						temmelig sikker paa hendes Taushed. Saaledes gik det da en Maaneds Tid, og
						da det nu lakkede stærkt ad Efteraaret, begyndte jeg igjen at tænke paa min
						Reise. Men da jeg en Aften omtalte den for hende, fik jeg en Scene med
						Taarer og Krampe, saa jeg besluttede at tie stille dermed for Fremtiden, men
						forberede  Alt og see at komme afsted saa
						snart som muligt. Heri blev jeg saameget mere bestyrket som det forekom mig,
						at Emma ikke længere gjorde sig Umage for at skjule vort fortrolige Forhold,
						men undertiden, ligesom i Distraction, sagde Du til mig og nærmede sig mere
						end Skik og Brug antager for passende. Da jeg derfor hørte, at et Skib om
						nogle Dage vilde afgaae til Rostok, lod jeg mig indskrive som Passageer,
						pakkede mine Sager sammen, sendte min Kuffert ombord, og ventede nu med
						Utaalmodighed at Skipperen skulde lægge udenfor Bommen. Dagen kom endelig og
						næste Morgen ganske tidlig skulde vi seile. Jeg havde været ude paa
						Toldboden, for at forvisse mig om Vinden var god, og tænkte paa at opslaae
						min Bolig paa et offentlig Sted i Nærheden, for at være ved Haanden, og gaae
						ombord naar Skibet lagde ud, da jeg pludselig mødte Kammerraaden. Han
						beklagede, at han ikke havde seet mig i de sidste Dage, fortalte at Emma var
						i daarligt Humeur, at hun i det Hele taget havde forandret sig i den sidste
						Tid, at hun ofte var sørgmodig o.s.v. og endte da med at opfordre mig at
						følge med sig ud paa Landstedet. Der var Intet at sige dertil; jeg skammede
						mig halvveies over saaledes at stjæle mig bort, og haabede at træffe en
						Leilighed derude til at fortælle, at jeg reiste. Paa Landstedet traf vi det
						sædvanlige Selskab; men aldrig, forekom det mig, havde Fuldmægtigen været
						mere underholdende eller Copisten mere melancholsk end netop den Dag. Emma
						var, som Faderen havde bemærket, sørgmodig, og syntes at undgaae mig,
						hvorved jeg iøvrigt var ret fornøiet. Men ligesom vi gik op fra Haven for at
						spise til Aften, hvidskede hun hemmeligt til mig, at hun ventede mig ad den
						sædvanlige Vei, om Aften Kl. tolv. Jeg svarede ved Tegn at jeg skulde komme,
						og satte mig til Bords, uvis om jeg skulde holde Ord, eller i en Billet
						sende hende mit Farvel. Ved Bordet lod hun til at have gjenvundet sit
						Humeur; hun spøgte med Fuldmægtigen, der sang: »Siig mig hvem der var,
						allerførst din Nar, &c.,« og sagde, at han ikke skulde blive den
						Sidste; hun hørte med Begeistring paa Copisten, der declamerede et Heltedigt
						af eget Fabricat, og hvori han truede med i »Midnatstimens Mørke og Mulm,
						dristig Taarnet at bestige.« - Endelig toge vi Afsked. Fuldmægtigen kjørte i
						sin Gig; Copisten reed paa sin vælige Ganger. Men jeg der gik ydmyg tilfods,
						lod de Andre fare mig forbi og standsede mine Fjed, for at overlægge om jeg
						skulde gaae til mit Stevne eller flygte til Byen. Klokken slog tolv, da jeg
						tog en Beslutning og gik op imod Huset, men med langsomme  Skridt, og meget lidet liig en Elsker, der
						gaaer til et hemmeligt Møde. Da jeg kom til Stedet, hvor Pigen pleiede at
						vente for at lukke mig ind, fandt jeg Laagen aaben, og Cecilie i en intim
						Conversation med et eller andet Individ Hun styrtede henimod mig, og syntes
						forfærdet ved at see mig. »Min Gud,« sagde hun, »De gik jo ind for lidt
						siden.« »Snak,« sagde jeg, »det har vel været Din Kjæreste, der kom før. Men
						lad Jer ikke forstyrre, jeg kjender Veien;« - og dermed gik jeg nedad
						Buegangen og henimod Emmas Værelse. Men pludselig hørte jeg Stemmer, der
						raabte i Munden paa hverandre; jeg gjenkjendte Faderens, der sagde: »Veed
						De, at min Datter er af en Familie, der ikke taaler mindste Plet paa sin
						Ære? - De skal ægte hende strax.« - »Men jeg forlanger jo intet hellere,«
						skreg en Stemme; »jeg elsker Deres Datter til Raseri.« - Emma udstødte et
						Skrig. »Hvad er dette?« raabte Kammerraaden rasende; »hvem Satan er De? - Er
						De ikke Capitain Jespersen?« - »Nei, jeg er Copist Fischer.« - »Copist -
						Emma - Satan« - brølte Kammerraaden.Jeg styrtede igjennem Haven og ud ad Veien, svang mig paa Copistens Hest, der
						stod bunden ved Gjærdet, jog ind til Byen, og gik lige ombord. Før Solopgang
						seilede vi, og jeg var borte i to Aar, uden at høre et Ord fra andre end min
						Forvalter, der havde ondt ved at fortælle mig noget om Emma Vikker. Da jeg
						kom hjem erfarede jeg, at hun var bleven givt med Fuldmægtigen og at
						Copisten var kommet i Børnehuset, for at have gjort falske Bancosedler. Det
						var dog altid Noget, jeg fik at vide; dog var der Ting, der vare mig
						vigtigere, og jeg gjorde hende et Besøg. Men hun vilde ikke see mig; hun
						undskyldte sig med at være syg, og at hendes Mand var ude. Pigen, som bragte
						mig hendes Svar, var ingen anden end vor gamle Fortrolige, Cecilie; og ved
						at lirke for hende, fik jeg da at vide, at Emma et Aar før sit Bryllup var
						reist til Badene, og at der undertiden kom en Kone med et lille Barn paa
						Armen og besøgte Fruen. Jeg skrev hende derfor til, men fik mit Brev
						iturevet tilbage. Naa, der var jo Intet mere for mig at gjøre; det lod paa
						Alting som Fuldmægtigen stod sig godt. Jeg betalte Cecilie for hendes
						Efterretning og forlod Kjøbenhavn. Nu har jeg ikke været her siden, og jeg
						havde da sandt at sige næsten rent glemt denne Historie, da jeg netop iaften
						træffer hende her. Men troer De hun lod sig mærke med at have kjendt mig
						nøiere end til Goddag og Adieu? - Nei, som jeg sagde Dem, hun er en meget
						intrigant Dame.Saaledes endte Capitainen sin Historie, som han til sin store Fornøielse
						havde faaet Lov til at fortælle uforstyrret. Felix havde nemlig været altfor
						beskjæftiget med forskjellige mere eller mindre heldige Forsøg paa at tegne
						Gjenstanden for alle sine Tanker med et Stykke Kridt paa Værtens Bord, og
						Vilhelm var altfor human til at ville gjøre Skaar i Capitainens Glæde ved
						utidige Afbrydelser, især nu da han befandt sig vel i den magelige Lænestol
						og ved de gode Vare. Han havde dog sørget for at Glassene stedse vare
						fyldte, hvilket muligt kunde være Aarsagen til, at Capitainens Fortælling
						leed af en vis Uklarhed; men afgjort var Skylden i at Bollen var tømt, da
						Fortællingen var tilende.Vilhelm yttrede nu sit Bifald ved nogle ziirlige Ord, saasom: det var dog som
						Pokker - De har da været en Allerhelvedes Fyr &c., hvilket lod til
						at kildre Capitainen i en overvættes Grad, thi han reiste sig fra Sophaen og
						gik op og ned ad Gulvet med stærke om just ikke sikkre Skridt, purrede sig i
						Haaret efter sin Tids Mode, og stak den ene Haand ind under Vesten, idet han
						alt imellem forsikkrede, at den Tids Ungdom vare Cavallerer, der magelig
						kunde sige Sparto til Ungdommen nu omstunder. Og for end ydermere at
						forstærke Indtrykket, som denne Erklæring maatte gjøre paa hans Tilhørere,
						oversatte han den paa tydsk:Wir konnten bequem Sparzwei sagen; - verstehst?Vilhelm raabte leende, at han forstod det saare vel og tog sit Glas for at
						tømme Resten, idet han stødte an imod Capitainens. Nu udbrød Felix:Ved Freia, det ligner.De Andre kom til for at beundre hans Maleri. Capitainen erklærede sig
						øieblikkelig for Ligheden, men paastod - han følte bestandig en vis
						Tilfredsstillelse i at tale Tydsk - dass man damals weitere Ärmeln so wie
						auch engere Schürtseln brauchten.Damals, gjentog Felix, wennmals?Ih, als sie noch jung war.Sie jung? udbrød Felix forvirret og ærgerlig; Gud bevare Deres Forstand, Hr.
						Capitain, men hun er jo endnu et ungt Barn; ligesaa ung som hun er smuk.Der junge Mann ist besoffen. Sie ist ja alt und garstig anzusehen wie ein
						Pfefferbüchsen.Emilie? foer Felix rasende op.Wer schwatz über Emilie? nein ihre Muhme, die Justitzräthinn.Vilhelm lo og forklarede Capitainen, hvem Felix mente Tegningen forestillede.
						Han fandt det saare morsomt, og lo saa Vinduerne klirrede. Felix vidskede
						ærgerlig sin Tegning ud igjen; men var endelig ikke i saa slet Humeur, at
						han jo efter kort Tids Forløb kunde gjøre sine Venner Selskab, og under
						megen Munterhed og Snakken Tydsk fik de deres Overtøi paa og besluttede at
						vende hjem ad.Da de vare paa Gaden, erindrede Capitainen pludselig en meget mærkelig
						Historie, der for en halv Snees Aar siden var forefaldet med en Malkepige
						paa hans Gods, der fik Trillinger, og efter at have recreeret sine Tilhørere
						med denne samt forskjellige interessante Notitser angaaende Hesteopdrætning,
						hvortil han syntes Fortællingen gav fortrinlig Anledning, fremkom han
						uventet med et Forslag, at flytte Skildte, en Beskjæftigelse, som i hans
						Ungdom blev anseet for meget hensigtsmæssig paa den Tid af Døgnet. Han
						maatte imidlertid tage sin Proposition tilbage paa Grund af de
						uoverstigelige Vanskeligheder, som Industriens Opsving og navnlig Nutidens
						kolossale Skildte stille i Veien for denne ellers angenemme Tidsfordriv; men
						pludselig fik han en ubetvingelig Lyst til at slaae Vinduer ind.Die Fenster sollen eingeschlagen werden, sein, müssen.Det var ikke Vilhelm muligt at faae ham til at opgive denne Plan, især da
						Felix understøttede den, og syntes meget henrykt ved Tanken om alt det
						Spectakel og alle de Vægtere, som Udførelsen upaatvivlelig vilde fremkalde.
						Imidlertid lykkedes det ham at faae Capitainen til at fortælle, hvorledes
						det var gaaet ved en lignende Leilighed, og da denne Historie, foruden at
						den var meget lang, tillige straalede i Capitainens Erindring som noget
						uendeligt morsomt, fik han et Anfald af sin homeriske Latter, der endte i en
						voldsom Hosten; og under Fortællen, Latter og Hosten gik Veien indtil
						Gammeltorv, hvor Capitainen tidligere havde sagt at hans Søn boede. Men nu
						indtraf her det vanskelige Tilfælde, at udfinde i hvilket Huus det var; thi
						al den Underretning Capitainen kunde give, bestod i, at det skulde være
						ligeoverfor Springvandet. De gik derfor rundt om Torvet; men med Undtagelse
						af Raadhuset, som Capitainen godt kjendte, syntes han, at alle de andre Huse
						saae ud som det, de søgte, og at der var ligemegen Rimelighed for at hans
						Søn kunde boe i det ene som i det andet. Tilsidst bandede han under en
						hjertelig Latter paa, at han ikke med fuldkommen  Sikkerhed kunde opgive, om det var paa
						Gammeltorv eller Kongens Nytorv at hans Søn boede.Troer De saa ikke, det var bedst, De gik hjem med mig? spurgte Vilhelm.Jo, saa min Sjæl gjør jeg saa; kom lad os skynde os. Jeg trænger forbandet
						til en Dram, og saavidt jeg kan mærke regner det nok saa smaat.Ganske smaat, sagde Vilhelm, og rystede sig. Det øste ned. De fik hinanden
						under Armen og naaede snart, skjøndt med temmelig usikkre Skridt, til
						Vilhelms Hjem, hvor Felix tog Afsked.Veiret havde kjølet det Vilde i hans Blod, hans Lyst til Spectakel og
						Fenstereinschlagen havde lagt sig, og givet Plads for mere erotiske
						Følelser, der yttrede sig ved, at han lagde Veien om forbi det Huus, hvor
						Fru St. Clair boede. Her standsede han, og nød al den Salighed, som Synet af
						de Mure, indenfor hvilke vore Tankers Gjenstand sover, som bekjendt er
						istand til at skjænke ungdommelige Elskere.Indenfor, blot et Minut, udbrød han halvhøit i sin Henrykkelse, og jeg var
						det lykkeligste Menneske paa Jorden.Vi beklage meget ikke at være beæret med et intimere Bekjendtskab til le diable boiteux, thi da skulde vi have bedet ham
						vise os, hvormangen Ægtemand, der maaskee Aaret forveien havde gjort
						lignende erotiske Pilgrimsfarter, nu laae og misundte den, der kunde være
						udenfor de Mure, bag hvilke hans Ægtehalvdeel sov den Retfærdiges Søvn, i
						rolig Bevidsthed, at have gjort sin sværmende Elsker til det lykkeligste
						Menneske paa Jorden.Det var ikke uden betydelige Vanskeligheder, at det lykkedes Vilhelm at faae
						Capitainen op ad Trapperne; thi foruden de naturlige Vanskeligheder som en
						Trappe i en mørk Nat frembyder for den, der kommer hjem med et Skab,
						knyttede sig endnu her den Omstændighed til, at Capitainens letbevægelige
						Aand begyndte at interessere sig stærkt for det smukke Kjøn, saa det forekom
						ham som en uomgængelig Nødvendighed at anstille grundige Undersøgelser i den
						Retning i de forskjellige Etager, de passerede. Og da de endelig vare i
						Vilhelms Værelse, syntes det Vanskeligste at være tilbage; thi Capitainen
						erklærede under frygtelige Eder, at han ikke vilde gaae iseng, men derimod
						have noget at drikke og saa ud igjen, helst paa en Dandsebod Vilhelm lod sig
						imidlertid ikke anfægte deraf; han snakkede  gemytligt for ham, imedens han skilte ham ved
						det ene Klædningsstykke efter det andet, og tilsidst næsten med Magt tvang
						ham over i Sengen. Dog neppe rørte Capitainens Hoved ved Puderne, før
						langstrakte Næsetoner ligesom med et Touche forkyndte, at han havde
						overgivet sig til Morpheus.Vilhelm gik ind i det andet Værelse, kastede sig paa Sophaen, og forsøgte at
						sove; men det vilde ikke lykkes. Han havde været saa beskjæftiget med
						Capitainen og Felix, at han først nu mærkede, at det ikke vilde have skadet
						ham, om han havde drukket lidt mindre. Sove kunde han ikke; Blodet slog
						Reveil i hans Aarer, og hans Tanker fore som Lynglimt igjennem Hovedet. De
						samlede sig snart om den Følelse, at han frøs og havde det uhyggeligt i det
						kolde Værelse og de vaade Klæder, men at han indenfor hiin Dør, som ikke var
						i Laas, men som han hidtil havde respecteret, maaskee for siden at blive
						spottet, - at han indenfor hiin Dør -Den gik op, og Augusta viste sig, men standsede paa Dørtærskelen, da hun med
						et Blik havde overtydet sig om Sammenhængen.Tilgiv, sagde hun med nedslagne Øine, jeg hørte De rørte Dem, og frygtede De
						var syg.Syg? Nei jeg er rask; jeg føler mig netop saa uendelig vel, paa det nær her
						er koldt.Han forklarede med faa Ord, hvorfor han ikke var i Seng.Men jeg tænkte netop paa, vedblev han og tog hendes Haand, jeg tænkte netop
						paa - hvor Du er smuk inat. See den Fletning, som har befriet sig imens Du
						sov, hvor den veed at snoe sig ned over Din Hals og gjemme sig under
						Morgenkjolen, som Du har været lidt for hurtig med at tage paa; - o det
						skader ikke; - jeg tænkte ogsaa paa at benytte mig af Din Søvn - nei, jeg
						vilde have vækket Dig, og spurgt Dig, om Du forlanger, at jeg skal blive
						her, hvor der er koldt?Augusta havde hørt paa ham med nedslaaede Blik; men hendes Bryst bevægede sig
						stærkt og hun skjælvede over hele Legemet, idet hun skyndte sig med at
						afbryde ham, ved at sige:O nei, gaae ind; skynd Dem at lægge disse vaade Klæder. Jeg havde tillige
						besluttet at staae tidligt op idag. Jeg har Saameget at bestille; jeg gik
						derfor tidligt i Seng igaar Aftes.Men, nei, det var ikke min Mening at jage Dig op. Følg med; hører Du, jeg
						befaler Dig det. - Søde Augusta kom, Natten er lang.Men hun rev sig løs, og løb henimod Vinduet; her standsede hun,  vendte sig imod ham og nærmede sig atter, men
						med foldede Hænder og bedende Blik.Skaan mig, sagde hun i den bønligste Tone, husk blot, at De skaante mig den
						Aften, jeg første Gang fulgte Dem til Deres Hjem, og dengang forstod jeg
						neppe, hvorfor jeg fandt Deres Opførsel ædelmodig. Men i den Tid, jeg har
						været hos Dem, har jeg lært meget; hvad De har sagt mig, har jeg gjemt og
						tænkt derover om Dagen, naar jeg var ene. Og er der endogsaa meget, jeg ikke
						har forstaaet, eet er der dog, som jeg veed med Vished, og det er, at de
						foragte det Fruentimmer, som hengive sig til deres Sandselighed. - Husk, jeg
						er udstødt og foragtet af Verden. De er den eneste paa Jorden, for hvem jeg
						lever; og imorgen vilde De foragte mig.Hun sank ned for hans Fødder; han reiste hende op idet han sagde:Staa op, for Himlens Skyld; thi det er den Plads, hvor jeg burde være, og
						hvor jeg skulde have været, hvis jeg ikke frygtede, at Du skulde troe, Vinen
						endnu talte af mig. Tør Dine Øine, kjære Augusta, og tilgiv mig at jeg
						fremkaldte disse Taarer.Hun saae op imod ham, og en inderlig Glæde lyste ud af hendes vaade Blik. Hun
						nærmede sig ham, som om hun vilde takke ham; men han holdt hende tilbage,
						idet han sagde:Imorgen, Kjære, imorgen, naar jeg har sovet min Ruus ud Væk mig, naar Du
						hører vor Gjæst rører sig.Han gik ind, og hun sank ned og gav sine Taarer frit Løb. Lyset brændte op
						med en lang Tane og stred med Dagskjæret om Herredømmet. Hun laa endnu i en
						knælende Stilling med Hovedet skjult i Sophapuderne. Klokken slog syv paa
						det nærliggende Kirketaarn, da reiste hun sig med et let Hjerte og et glad
						Sind og begyndte sin huuslige Gjerning.VHere's to the charmer whose dimples we prize;Now to the maid who has non, sir:Here's to the girl, with a pair of blue eyes;And here's to the nymphe with but one, Sir.R.B. Sheridan.Hyggeligt var det at see til, da Captainen, iført Vilhelms Slobrok, den næste
						Morgen traadte ind i Dagligstuen og bevægede sig over det bløde Teppe, for
						at indtage sin Plads i den magelige Lænestol tæt ved Kaminen, hvor Kullenes
						gemytlige Knittren indbød til fortrolig Passiar. Heller ikke var det
						uinteressant at lægge Mærke til de hjertelige Haandtryk og Forsikkringer om
						en behagelig tilbragt Aften, som de to Venner udvexlede. Men allermærkeligst
						var det dog at iagttage Capitainens Forbauselse, da Augusta i sin simple,
						sorte Dragt traadte ind, og med en undselig men dog gracieus Hilsen gik
						henimod Kaffebordet. Capitainen foer op i en Fart, og efter med en Trumf at
						have forsikkret, at han indtil dette Øieblik ikke havde vidst andet end at
						han var til Gjæst hos en Ungkarl, begyndte han forskjellige Skrabud og
						ligesaamange Taler om, at det glædede ham uendeligt at gjøre Fruens
						personlige Bekjendtskab, - at han skammede sig over den Uro, han maaskee
						havde forvoldet og andet deslige. Augustas Forlegenhed kjendte ingen
						Grændse, og hun benyttede sig af den første Standsning i Capitainens Tale
						til hurtig at fjerne sig igjen. Vilhelm forsøgte nu at bringe Capitainen ud
						af Vildfarelsen ved at fortælle ham, at han ikke var givt.Men hvorfor Fanden sagde De mig da ikke strax, at det var Deres Søster; nu
						har jeg jo staaet og prostitueret mig.Det er heller ikke min Søster; - Seer De Hr. Capitain -Hvad Pokker, udbrød Capitainen, skulde det være -? Ja, jeg har hørt om
						saadant Noget før; men en saa smuk Pige og saa beleven -Capitain Jespersen, afbrød Vilhelm ham alvorlig, jeg vil hellere fortælle Dem
						hele Sagen. Vel kjender jeg Dem kun fra igaar; men De har saa ganske
						Udseendet af en Mand af Ære, at jeg ikke vil betænke mig paa at betroe Dem
						hendes Historie, saameget mere som jeg 
						trænger til et fornuftigt Raad, og den eneste fortrolige Ven jeg har er
						Felix, og han er en forelsket Galning, der ikke kan raade sig selv.Capitainen rakte ham sin Haand, og Vilhelm fortalte ham nu, hvad vi allerede
						kjende; men som Capitainen hørte paa med ualmindelig Interesse, og kun
						afbrød for at yttre sin Medfølelse eller Indignation.Og maa jeg nu hente hende, spurgte Vilhelm tilsidst, og sige hende, at hun
						har en Ven i Dem?Om De maa? Ja, skynd Dem blot; thi jeg sidder som paa Naale til jeg faaer
						sagt hende det.Men det varede den utaalmodige Capitain for længe inden de kom, og han
						stormede ind efter dem.Mit kjære Barn, sagde han, ræk mig Deres Haand, og tør Deres Øine; Flint er
						den respectableste unge Mand, jeg endnu har truffet paa, og hvad han har
						fortalt mig om Dem, skal han ikke have sagt forgjæves; tro De en Mand, hvem
						Løfter ikke ligge let paa Tungen, og som aldrig har sveget sit Ord.Augusta kunde ikke tale, men trykkede hans Hænder imod sine Læber; Capitainen
						løftede hende op og kyssede hende paa Panden, idet han sagde:Naa, naa, vær nu ved friskt Mod, og lad os ikke tænke mere derpaa; den megen
						Rørelse paa Morgenstunden gjør En flau om Hjertet, især naar man har været
						til Gilde om Aftenen.Ja, kjære Augusta, tog Vilhelm Ordet, husk paa at vor Gjæst endnu er
						fastende, og sandt at sige, trænger jeg selv stærkt til Noget.Augusta skyndte sig at overtage en Vertindes Pligter, og snart sade de under
						gemytlig Passiar i den rolige Nydelse af deres Frokost. Capitainen talte om
						sin Gaard i Fyen, om de Planer, han havde lagt til Udvidelsen af sin
						Bedrivt, og om alle Landlivets Glæder. Augusta hørte opmærksomt paa ham, saa
						han tilsidst spurgte hende, om hun ogsaa syntes godt om Landet.Ja, svarede hun, der er saa smukt. Jeg har flere Gange været udenfor Porten,
						og det gjør saa godt at see de mange grønne Træer. Og som Barn, naar jeg
						kunde komme til, saa løb jeg ud paa Amagerfælled; der var saa venligt med de
						mange gule Blomster i Græsset og Gjæssene, der seilede om i Gravene. Men
						især havde jeg min Fornøielse af at see paa de smaa Hundesteile, som
						svømmede omkring i Grøvterne; de vare saa hurtige men saa nysgjerrige, og
						naar jeg sad  paa Skrænten og stak mine
						Fødder ned i Vandet, kom de altid hen for at see paa dem.Vilhelm hørte i Taushed paa hendes Beretning om hendes landlige Fornøielser;
						men Capitainen vilde lige til at bemærke Noget, da Døren idetsamme aabnedes
						og Felix og Cancellisten traadte ind.Den Sidste forklarede med megen Vidtløftighed hvorledes han var vaagnet denne
						Morgen i betydelig Ængstelse over ikke at finde sin Fader kommen hjem;
						hvorledes han strax var gaaet ud, for om muligt at opdage, hvor han var
						bleven af, og hvorledes han endelig efter et Par Timers Streifen omkring
						tilfældig havde truffet Hr. Bearn, der havde opklaret ham Sagen, og at han
						nu var kommen for at afhente ham til Fru St. Clair efter Aftale igaar Aftes.Capitainen forklarede derpaa sin Søn i al Godmodighed, hvorledes han havde
						glemt, hvor han boede; lod ham imidlertid vide, at han altid kunde spare sig
						den Uleilighed at ængste sig for hans Skyld, samt at han nu sad altfor godt
						til strax at reise sig, men meget heller vilde drikke en Kop Kaffe endnu
						hvor han var.Vilhelm bad Cancellisten tage Plads, hvad denne ogsaa indlod sig paa, da han
						indsaae Umuligheden af at faae sin Fader bort saa snart; han modtog ogsaa en
						Kop Kaffe, som Augusta bød ham; men iagttog iøvrigt en vis fornem
						Tilbageholdenhed, ligesom han aldeles syntes at ignorere hendes
						Tilstedeværelse. Dette var ikke Tilfældet med Felix; thi saasnart han havde
						hilst paa Capitainen og Vilhelm, havde han sat sig hen til Augusta, og var
						nu dybt inde i en omstændelig Beskrivelse af Festen igaar Aftes, hvilken hun
						syntes at høre paa med udeelt Interesse.Men, sagde han tilsidst, med alt dette er jeg dog ikke videre, end jeg var
						den Dag, jeg først talte med hende paa Gaden, og neppe saa vidt; thi hun vil
						aldeles ikke, at jeg maa tale til hende om min Kjærlighed Men siig mig,
						Augusta, troer De, hun blev vred, om jeg gjorde det alligevel?Augusta betænkte sig lidt, inden hun svarede:Nei, thi hun vil dog vist gjerne at De skal elske hende; ellers talte hun
						ikke saameget med Dem.Men troer De da, kjære Augusta, at hun elsker mig?Hun saae ganske forundret ud:Ja naturligviis, sagde hun, ellers brød hun sig ikke om Deres Kjærlighed  Felix blev uhyre fornøiet.Jeg har selv tænkt det, sagde han, men jeg var dog bange for at jeg havde
						taget feil, for undertiden - men naar De ogsaa troer det; hvor De er nydelig
						idag Augusta; Emilie har ogsaa saadanne Smilehuller; o, jeg kunde kysse dem;
						- nei, nu havde jeg nær glemt at fortælle Dem det Mærkeligste. Aa
						skjænk mig en halv Kop endnu, saa skal De blot høre.Og nu fulgte Beretningen om Candidaten og Kjæresten og hvad deraf fulgte.Cancellisten underholdt imidlertid sin Fader og Vilhelm med forskjellige
						Betragtninger over de nationale Forholde, men da han ikke blev synderlig
						opmuntret til Veltalenhed, idet hans Fader ikke interesserede sig for disse
						Anliggender, og Vilhelm, der snarere hørte efter Felix og Augustas
						Conversation end efter hans Deductioner, ikke sagde ham imod, men blot
						engang imellem yttrede et: forstaaer sig, naturligt, Gud bevares, o.s.v. gik
						hans Foredrag kun slæbende og døde tilsidst ganske hen. Saaledes hørte Alle
						Slutningen af Felix Fortælling om hans Bestræbelser for at skjule de
						Eiskendes Kys for Emilie, og Vilhelm tog deraf Anledning til at spørge
						Cancellisten, hvad han meente om denne Sag.Ja, sagde denne med en overlegen Mine, det forekommer mig rigtignok som om
						Hr. Bearn har forløbet sig, forløbet sig betydeligt, og kan være tilfreds
						med at denne Scene gik saa ubemærket hen. Det er kun ved i længere Tid at
						bevæge sig i Selskabslivet man opnaaer hiin fine Takt, som sikkrer os for at
						støde an imod Decorum. Imidlertid maa jeg tilstaae, at dette Tilfælde aldrig
						er forekommet mig før, ligesaalidt som jeg er istand til at indsee mindste
						Motiv for Hr. Bearns Opførsel.Der hører Du, sagde Vilhelm, Du har stødt an imod den gode Tone; skam Dig,
						Felix, hvad maa Folk tænke om Dig? Gjøre Ophævelse fordi to Kjærestefolk
						kysses! De maa jo troe, Du ingen Opdragelse har. Raabe Vagt i Gevær, fordi
						man nærmer sig et Par, der holder af hinanden! Det er jo tydeligt, Du har
						aldrig været iblandt Folk før.Men for Fanden, udbrød Felix, da han endelig kunde komme til Orde jeg har jo
						sagt Dig mine Grunde, og jeg gjentager, om jeg ogsaa skal blive til Latter
						derfor, et saadant Syn støder mig, naar jeg er ædru; og om det saa tusinde
						Gange var Mode, saa er og blive slige Scener  uanstændige, naar de gives offentlig. O, jeg
						skulde ikke sætte mine Been indenfor disse fornemme Døre, naar ikke - men
						det er det samme; de unge Damer skulde ikke være slupne saa let, jeg skulde
						have lært dem, at jeg ogsaa kan være fræk, naar ikke Emilie havde været
						tilstæde. Men over hende hviler der bestandigt en vis Uskyldighedsduft, som
						holder mig inden de behørige Grændser, og som fordrer min fulde Tilbedelse.
						Men netop derfor var det mig uforklarligt, at hun saae paa de Elskende, uden
						at blive forlegen.Det Uforklarlige, tog Cancellisten med Vigtighed Ordet, maa De fornemlig søge
						i Deres egen mindre udviklede Menneskekundskab. Hvis De med Omhyggelighed
						havde studeret den ægte qvindelige Characteer, noget hvortil der kun gives
						Leilighed i de Kredse, som De synes at kaste Vrag paa, saa vilde der intet
						Uforklarligt være i Frøken St. Clairs Opførsel. Det vilde være i høi Grad
						upassende om vi her satte under Discussion, hvorvidt hun ved denne Leilighed
						gav Exempel paa en fuldendt Dannelse, eller ikke; thi derom burde der kun
						være een Mening, og derom er der kun een Mening, der fortjener at høres. Men
						for om muligt at modbevise Deres vrange Anskuelse om Selskabslivet, vil jeg
						netop tage Anledning af Frøken St. Clairs ved dette Tilfælde udviste Tact,
						eller hvad man kalder Verden, til at paapege, hvori det Interessante
						bestaaer. Og det er simpelthen deri, at den unge Pige ikke kjender andre Kys
						end de søsterlige, dem hun skjænker sin Moder, sin Søster og sine Veninder,
						og at hun i sin Uskyldighed troer at hendes tilkommende Forlovede kun vil
						nyde lige Ret med hendes Veninder. Indseer De det Naive? Men indtræffer det
						interessante Moment, da ubekjendte Følelser forstyrre det unge Hjertes Ro;
						dette interessante Moment, der er Blomsten i vort Livs Poesie, da ahner hun
						dunkelt, at det Kys, hun giver sin Forlovede, har en langt større Betydning.
						Men den dannede Pige maa ikke for Verden røbe sine Følelser. Og saaledes kan
						jeg faae Dem til at indsee det ene Rigtige i Frøken St. Clairs Opførsel.For Fanden, afbrød Felix ham jeg har ikke et Øieblik tvivlet paa, at jo
						Frøken St. Clair bar sig rigtigt ad; jeg sagde blot, at jeg ikke forstod
						det. Og De maa ikke troe, at De har bragt mig til at begribe det; thi af
						Deres Forelæsning vil jeg ikke troe et eneste Ord. Det Interessante talte De
						om, - fy for Pokker, en saadan Tro vilde for mig berøve de unge Piger hver
						Glimt af Poesie.Det kommer, sagde Cancellisten med et medlidende Smiil, deraf,  at De ikke har Sands for den finere poetiske
						Duft, der er udbredt over det hyggelige Familieliv.Det er let at sige, svarede Felix; jeg har Sands for alt hvad der er smukt,
						og altsaa ogsaa for Poesien. Men jeg beder Gud bevare mig for Deres poetiske
						Geist.Vilhelm fandt det paa Tide at intervenere.Hr. Jespersen, sagde han, De gjør Felix Uret; jeg maa bekræfte, at han har
						Sands for Poesie. Han skrev for et halvt Aar siden nogle særdeles
						velklingende Vers over en erotisk Situation, betitlet: »Til Caroline, da hun
						trak sine Strømper af.« Men selv om han ikke tidligere havde leveret slige
						Beviser, vilde jeg dog nu troe det om ham, ligesom jeg ubetinget troer paa
						Deres poetiske Aare; thi enhver anstændig Elsker er jo som bekjendt Lyriker.
						Og kunde vi ikke antage dette som et yderligere Bevis paa Himlens Godhed og
						Forsynlighed, idet den ikke vil at Poesien skal mangle i den hyggelige
						Familiekreds, og paa denne Maade sørger for at Elskeren selv bringer den
						med.Hvad behager? hvorledes mener De?Jeg mener saare simpelt, at jeg ellers ikke veed hvor Poesien skulde komme
						fra. Saaledes som vore unge Damer nuomstunder blive opdragede, maa den
						endelig være reent udluftet.Felix saae ærgerlig og mismodig ud; Juristen satte sit veltilfredse Ansigt
						op, idet han sagde:De har altsaa gjort Dem bekjendt med vor Tids Opdragelsesmethode; men tør vi
						ikke bede Dem forklare os, hvorledes denne kan udlufte Poesien hos de unge
						Damer.Hvorledes? spørger De. Saaledes, at de i Pigeinstituterne proppes fulde af
						alle mulige Videnskaber, saa man ikke skulde troe, at noget fornuftigt
						Menneske havde været første Opfinder af vore moderne Instituter, hvis ikke
						det netop var afpasset saaledes, at de lære tilstrækkeligt, for at have Mod
						til at snakke med om enhver Gjenstand, og dog saa lidt, at deres totale
						Uvidenhed stedse aabenbarer sig i en henrivende Naivitet, bestemt til at
						forrykke Hjernen paa vore unge forlovelsesfähige Herrer. Er nu Skjæbnen saa
						ondskabsfuld, at denne fortrinlige Opdragelse ikke bærer den forønskede
						Frugt, indtræffer det Uheld, at de unge Damer ikke ere forlovede i det
						seneste et Aar efter deres Confirmation, saa sendes de i en høiere Dannelses
						Anstalt, for ved et grundigt Studium at kunne virke med bedre Held paa den
						ikke ganske ungdommelige, men saare agtværdige og besynderligt  solide Deel af vor mandlige Befolkning, som
						have taget Attestats og kunne vente Ansættelse, - eller hvis ogsaa dette
						skulde slaae feil, at kunne paatage sig en Gouvernanteplads hos en Enkemand
						paa Landet af Embedsklassen.Disse høiere dannede Damer cre ofte saare unge, atten, tyve Aar og meget
						smukke at see til; deres Læber ere saa røde, deres Teint saa zart, Haaret
						slynger sig vellystigt om deres bløde Kinder, - og træffes man engang af et
						Blik halv tilsløret bag de lange Øienhaar, da skal man være ældre end jeg,
						for at ikke Pulsen skal slaae hurtigere og Blodet løbe til Hjertet og
						frembringe daarlige Tanker. Men de tale Æsthetik og synge med Foredrag; de
						beundre Thorvaldsens Arbeider og forstaae det Skabende i hans Kjærligheds
						Aldre, og de kunne give os en fyldestgjørende Forklaring over Carica microcarpa og hvorledes den bærer sig ad for
						at sætte Blomst.Siig mig saa, Felix, hvor er den ubeskrivelige Uskyldigheds Duft, som
						uvilkaarligt fordrer Din Tilbedelse? Siig mig, Hr. Jespersen, naar dette
						interessante Moment fremtræder, da ubekjendte Følelser forstyrre det unge
						Hjertes Ro, det Moment der som De siger, er Blomsten i vort hele Livs Poesi.
						Siig mig, begge To, om der er Noget, vi kunne lære disse Damer, der ere saa
						lærde, at de hvad Dag det skulde være kunne gaae op til Gjordemoder Examen?Emilie har ikke været i nogen høiere Dannelses Anstalt, skreg Felix, medens
						Hr. Jespersen reiste sig og indtog en imponerende Stilling, for at sige:Jeg maa protestere imod Deres Angreb i sin Heelhed, da det tydeligt
						fremgaaer, at De forvexler Begrebene Uskyld og Uvidenhed Det undrer mig
						storligen, og netop fordi Forskjellen ligger saa nær ved Haanden, idet
						Uskylden er en Egenskab af en uskateerlig Værdi, hvorimod Uvidenhed stedse
						er en Feil; ja, det synes mig endogsaa evident, at Uskylden aldrig glimrer
						saa stærkt som netop naar Uvidenheden reent er fjernet.Nei, sagde Vilhelm, jeg forvexler ikke disse to Begreber; men jeg synes blot,
						at det var smukkere om man lod Uskylden blive, hvad den var, en negativ Dyd,
						som man ubetinget antager er tilstede, end at man stadser den op og gjør den
						til et Talent, hvormed der skal glimres i Selskaberne, ligesom med
						Fortepianospil og Botanik.Jeg maa atter afbryde Dem, indvendte Cancellisten. Af den Maade, hvorpaa De
						før omtalte Damernes Lærdom, syntes der at fremgaae,  at De savnede Uskyld, og nu taler De, som om De
						havde formeget deraf. Det forekommer mig ikke ganske at passe sammen.Det passer, som De rigtig bemærker, ikke ganske, svarede Vilhelm med
						fuldkommen Rolighed; maaskee endogsaa slet ikke. Men netop derfor troer jeg
						det er rigtigt. Og maaskee kunne vi faa det til at passe, noget der vel er
						en Fordring, De vanskelig vil afstaae fra, naar vi erindre, at de gode Damer
						fra Vuggen af blive øvede i at spille alle mulige Roller, saaledes at de
						opnaae saa stort et Talent, at de kunne udføre hvilkensomhelst Charakteer de
						ville til den høieste Grad af Fuldkommenhed, eller som Bladene udtrykke sig,
						løse deres vanskelige Opgave paa en tilfredsstillende Maade. Men maaskee det
						kjeder dem bestandigt at give den samme Forestilling, eller de forandre
						Stykker efter det nærværende Publicums Smag, eller de som Holberg siger have
						en halv Snes Djævle i Livet, der afvexlende føre Regimentet, - nok er det,
						at det er dem umuligt at vedligeholde Charakteren i længere Tid Derfor see
						vi dem undertiden lærde indtil Pedanteri, og undertiden naive indtil
						Gaasethed; derfor see vi dem afvexlende, dybsindige, overgivne, religieuse,
						frivole, kaade, snerpede, gracieuse, frastødende, fornuftige og til at rende
						Døre op med, Alt efter Omstændighederne, eller Alt som det passer sig til
						deres Kram, som en gammel Militair pleiede at sige. Men af alle disse og
						endnu mange flere forskjellige Masker, som de have til deres Raadighed, veed
						jeg ingen, der saa lidet klæder dem, som netop den sidste, denne pene
						Uvidenhed, og det netop fordi vi vide, at de Pokker ikke ere uvidende. Jeg
						har engang læst en Roman af Mme. Girardin, hvori Heltinden er en ung Enke,
						hvis Mand tilfældigviis døde, da de gik fra Vielsen; og De har ingen Idee om
						hvor interessant hun er, fordi hun affecterer at vide, hvad hun kun har den
						naturlige Ahnelse om. Men her er det Modsatte Tilfældet; de affectere
						Uvidenhed, og vilde blive ligesaa comiske som Sypigerne, naar man
						fordristede sig til at sige dem Eqvivoquer. Dog det behøver man ikke engang;
						det Latterlige kommer af sig selv ved at see den betydelige Uleilighed, som
						denne Charakteer forskaffer dem; der er ingen Tvivl om, at de jo gjerne
						opgav den for evigt, naar de netop ikke selv følte, at deres store Lærdom
						muelig kunde gjøre deres Uskyld noget mistænkelig. Og det maa ikke skee for
						nogen Priis: Uskyldige ere vi; lad dem tvivle om vore Talenter, vore
						Kundskaber, vore Former, lad dem mistænke vor Hjertensgodhed, vore Smiil,
						vore Taarer, det faae vi finde os i; deri  have de mulig ikke ganske Uret; men mistænke vor Uskyld, det er
						skjændigt, og det taale vi ikke. Vi tilstaae, at vi have været forelskede
						mange Gange, hemmeligt forlovede adskillige Gange, offentlig een à to Gange;
						men det gjør Ingenting. Uskyldige ere vi ligefuldt, ved Gud; og er der ingen
						anden Maade at faae dem til at troe derpaa, end ved at agere uvidende, saa
						lad gaae; vi faae at beqvemme os dertil. Lad dem saa kun kalde os Gjæs; men
						blot uskyldige.Felix lo, uagtet han just ikke syntes saa saare vel derom. Cancellisten var
						ærgerlig og havde stor Lyst til at opponere; men Vilhelm lod ham ikke komme
						til Orde.Og hvori bestaaer da deres Uskyld? i Omstændigheder; i at god Tone forbyder
						enhver velopdragen Pige, at gaae ene paa Gaden, naar det er mørkt; i at vore
						unge Kjøbenhavnere enten have for travlt med deres Fremtid, eller ere
						Drivere, og altsaa for magelige til at gjøre sig nogen Uleilighed; eller at
						de ere for frygtsomme som vor Ven Felix -Jeg frygtsom?- eller overtroiske som Hr. Jespersen; eller ogsaa i at Moderen er tilstede;
						eller vi ere ikke elskværdige nok; eller altfor meget; eller at de bære Nag
						til os eller Inexpressibles; eller i at Gjenboerne holde Kikkert eller
						tusinde andre lignende bekjendte og ubekjendte Tilfælde, men som vi absolut
						skulle tage for Dyden. Men lad os engang antage, at alle disse
						Omstændigheder ikke vare forhaanden; lad os antage en ung, smuk og
						elskværdig Dreng som Felix, forelsket op over begge Ørerne i en ung, smuk og
						blændende Pige som Emilie St. Clair som - vi antage det blot, tro det
						endelig ikke, Felix - som elsker ham igjen.Jeg ynder ikke personlige Lignelser, faldt Cancellisten ham i Talen; men selv
						dette Tilfælde, paastaaer jeg, har Intet at betyde. Uskylden vil seire.Ja, det troer jeg med, sagde Vilhelm tørt, og reiste sig; men lad os saa være
						enige om, at Uskylden er det samme som Frygt for at compromittere sig, og at
						Poesien har taget Afsked med vore unge Damer.Felix var opbragt, og erklærede sin Vens Slutning for Vrøvl. Cancellisten
						vilde med Ivrighed til at paavise, hvor ulogisk Hr. Flint sluttede; men
						denne følte sig ikke oplagt til at passiare længere, og vækkede Capitainen,
						der blideligt var indslumret i sin bløde Lænestol. Den brave Capitain reiste
						sig noget confus, og forklarede, at Grunden  til hans Søvn ene var at søge i deres
						kjedsommelige Passiar og ingenlunde i den Omstændighed, at han iaftes havde
						været paa Sold, hvilket han bad dem vel at lægge Mærke til; da han
						ingenlunde var den Mand, der hang med Næbet, om han ogsaa i to Nætter i Rad
						ikke havde været af Klæderne. Vilhelm forsikkrede ham at de Alle vare
						fuldkomne overbeviste derom; nu følte han sig beroliget, og indgik efter
						nogen Vanskelighed paa Sønnens Forslag, at følge med til Fru St. Clairs.Men først maa jeg da sige adieu til min Vertinde, sagde han, og, vedblev han
						idet han henvendte sig til Vilhelm, vi to have tillige saa meget at tale
						sammen om. Dog jeg kommer til Dem imorgen.Og nu skyndte han sig efter Felix, der var gaaet ind for at tage Afsked med
						Augusta, og løb derpaa, efter at have trykket Vilhelms Haand, og endnu
						engang gjort Aftale om at komme næste Dag, i en Fart ned ad Trappen efter
						sin Søn, der ikke havde fundet det nødvendigt, at gjøre saa mange
						Ophævelser, men med et ceremonielt Buk for Vilhelm var gaaet iforveien.Vilhelm stod et Øieblik hensunken i Betragtninger.Du ferniserede Pedant, udbrød han; Du som paa Dine Fingre kan Reglerne for en
						anstændig Opførsel i de finere Selskabskredse, gid Guderne i deres
						Miskundhed give Dig Emilie til Kone og min Ven Felix til Huusven, men lade
						mig beholde den, Du ikke agter værdig at hilse.Dermed aabnede han Døren til Augustas Værelse, og gik ind.VIChacun de nous avait une EmilieDont il prônait la beauté, la candeur.Elle est fidele autant qu'elle est jolie!Nous nous trompions, mais quelle douce erreur!C.A. Demoustier.Felix havde snart taget Afsked med Cancellisten og hans Fader; han kunde jo
						ikke følge med, hvor de gik hen. Ene slentrede han ned ad Gaden og
						underholdt sig selv med sine Tanker, som imidlertid ikke vare de
						allerbehageligste, da hans Vens Forelæsning langt fra havde opmuntret ham.Men for Pokker, sagde han tilsidst til sig selv,jeg er gal at ville bryde mig
						om alt, hvad Vilhelm siger; især da det jo var tydeligt, at han idag ikke
						var i sit sædvanlige Humeur. Der var noget i Veien; han vilde have os bort
						og derfor kom han med alle disse Historier, som han vidste vilde ærgre
						Cancellisten og mig. - Cancellisten, - jeg kan blive rasende, naar jeg
						tænker paa at han nu er der, at han nu kan tale med hende, sige hende - dog
						hvad siger han? han siger igrunden slet Ingenting. Igaar hele Aftenen saae
						jeg ikke han talte til hende, og hun meget mindre til ham. Mig talte hun
						flere Gange til, - hun rakte mig sin Haand da jeg kom; ved Guderne, nu
						husker jeg det først; det har jeg glemt at fortælle Augusta. Hvor Veiret er
						smukt. Solen skinner saa varmt; jeg har Lyst til at drive idag; - jeg kan
						bestemt godt gaae derhen imorgen. O Emilie! - Og nu fik han tændt sin Cigar,
						og med Hænderne i Lommen drev han ned ad de Fortouge, hvor Solen skinnede,
						imens han i sit stille Sind tænkte sig, hvor prægtigt det kunde være, naar
						han imorgen kom og traf Fruen ude, men Emilie ene hjemme. -Vi maae imidlertid lade Felix flanere og bygge Luftkasteller; thi det bliver
						nødvendigt at erfare, hvad der passerede i Fru St. Clairs Huus, efter at
						vore Venner var tagne hjem.De øvrige Gjæster havde ogsaa taget Afsked, kun Fru Lind og hendes Ægtefælle
						vare endnu tilbage; den Sidste ivrigt beskjæftiget med at finde sin Frues
						Kaabe og Hat. Fru Lind lod imidlertid ikke til at  have Hastværk; tvertimod, hun satte sig i
						Sophaen, idet hun sagde til sin Svigerinde.Naa, kjære Julie, det gik virkelig ret net her iaften; Din Cremekage maa jeg
						tilstaae var delicat; - lille Emilie, Du kunde give mig en Opskrivt derpaa
						ved Leilighed; - den unge Jespersen fandt det ogsaa, han spiste tre Stykker.
						Det er en særdeles vakker ung Mand, og hans Faders Gaard maa da nu være
						idetmindste sine 400,000 Rbd. værd saadan som Landeiendommene ere stegne i
						Værdi; thi jeg kan erindre han gav 50000 Rbd for den, da han kjøbte den for
						en Snees Aar siden.Ja, Gud bevares, forsikkrede Justitsraaden; den er maaskee sin halve Million
						værd Det er en Formue, man maa have Agtelse for, og jeg glæder mig ret til
						at fornye Bekjendtskabet med Capitain Jespersen; vi vare tidligere meget
						intime, Fru Svigerinde, meget intime; min Kone ogsaa - Du erindrer -Men, min kjære Julie, sagde Fru Lind, der ikke altid fandt det fornødent at
						svare sin Mand; Du som ellers seer paa den gode Tone, hvor kunde Du finde
						paa, at invitere denne Musiklærer, denne -Hr. Flint? indvendte Emilie, imedens hendes Moder ganske alarmeret spurgte,
						om der da var noget galt fat med ham; men Gud Tante, han er jo kommet her af
						og til i flere Aar; og fordi han er Musiklærer? det er jo meget respectabel
						Stilling.Ja den kan gjerne være meget respectabel, min Pige, svarede Fru Lind, men Hr.
						Flint selv er ingen respectabel Person; det er et Menneske af slette Sæder,
						og som aldeles ikke sees i gode Selskaber.Gud forbarme mig, udbrød Fru St. Clair, hvad har han da gjort.O, det er stygt at troe, Alt hvad man finder paa at fortælle, sagde Emilie.Ti Du stille, min Pige, afbrød hendes Tante hende; ja, min kjære Julie, det
						er mit Princip, at, selv om jeg ikke veed Noget bestemt, vil jeg dog ikke
						modtage Nogen i mit Huus, saasnart man har sagt mig, at det er en umoralsk
						Person. Men naar Du endelig vil vide, hvad han har gjort, saa kan jeg sige
						Dig, at denne Hr. Flint ikke er nogen anden end den Person, der for fjorten
						Dagstid siden behandlede min Mand paa den skammeligste Maade, med Udtryk og
						Talemaader af en saadan Natur, at de hele Natten løde for mit Øre, saa jeg
						slet ikke kunde falde i Søvn.Nei, hvad siger Du? udbrød Justitsraaden; skulde det være ham;  det skulde jeg have vidst. Ja, forekom ikke
						hans Stemme mig bekjendt. Ikke sandt, lille Emilie, Du kan bevidne at jeg
						ved Bordet paastod, at have hørt hans Stemme før; - det er et afgjort Talent
						jeg har; jeg kunde blot ikke rigtig orientere mig -Og dersom dette endda ikke er nok, vedblev Fruen, uden at lade sig forstyrre
						af sin veltalende Ægtefælle, saa kan jeg fortælle Dig, at han holder vor
						forrige Jomfru, hende vi jog væk den Nat; dog jeg siger holder, nei, han har
						bidt Hovedet af al Skam, han lever sammen med hende.Gud forbarme sig.Men Tante, udbrød Emilie, det veed Du jo slet ikke med Vished; det er jo blot
						Noget, som Hr. Jespersen siger, og som han maaskee selv har fundet paa.Troer Du Hr. Jespersen finder paa saadant Noget? Nei dertil er han ved Gud
						altfor anstændig og velopdragen; det er ham endogsaa meget ubehageligt naar
						han skal til at omtale det.Da kunde han gjerne have sparet sig den Uleilighed for mit Vedkommendejeg bad
						ham ikke om at fortælle det.Det er en styg Lyst Du har til at trætte imod, lille Emilie, ved enhver
						Leilighed; væn Dig af med den itide. Den unge Jespersen har selv bemærket
						det.Den unge Jespersen, gjentog Emilie med et foragteligt Smiil. Men hendes Tante
						havde ikke Lyst til at bemærke det, og vedblev at tale til sin forknytte
						Svigerinde.Ja kjære Julie, Du maa være lidt forsigtigere med Dine Invitationer; jeg
						synes, at Du selv maatte være bleven opmærksom paa den mindre gode Tone, som
						Hr. Flints og maaskee endnu en Andens Nærværelse bragte med sig. Emilie
						lader sig strax influere deraf, thi den er let et lokke -Tante!Ja min Pige, Din Opførsel iaften har slet ikke været roesværdig. Du har den
						slemme Vane at coquettere med alle de Herrer, der gjøre sig den Uleilighed
						at see til Dig. Jeg skulde ikke sige det, hvis jeg var den Eneste, der havde
						bemærket det; men desværre var det ikke Tilfældet; den unge Jespersen
						beklagede sig for mig.Beklagede sig? udbrød Emilie forbittret, hvad Ret har Hr. Jespersen til at
						beklage sig over mig?Det er ikke ganske passende, at sende saadant et Blik til sin Tante,  fordi hun siger Dig Dine Feil, -
						belærede Tanten; - iøvrigt giver det Forhold, I staae i til hinanden, ham
						den fuldkomneste Ret.Jeg staaer ikke i noget Forhold til Hr. Jespersen, erklærede Emilie fast, jeg
						er ikke forlovet med ham, og bliver det aldrig, hvor gjerne I saa ville have
						det. Jeg hader og afskyer ham.Men Emilie, raabte hendes Moder bekymret, Du sagde dog i Formiddags endnu, at
						Du maaskee -Men, søde Moder, det er jo ikke min Skyld, om jeg er kommen til at afskye
						ham. Man har jo aldrig nævnet hans Navn for mig, uden at Bebreidelser og
						Irettesættelser er strømmede ovenpaa; saa har jeg leet, og saa har jeg seet
						suurt, naar han har været her; jeg maa jo tilsidst frygte hvergang han
						træder ind ad Døren. O Moder, det er ikke Dig, jeg beklager mig over, Du har
						ment mig det godt med hvad Du har sagt; men Tante gjør det ene for at drille
						mig; - jeg veed i det hele taget ikke, hvorfor Tante har nødig at blande sig
						i disse Anliggender.Ah, Frøkenen bliver stødt; det er Takken fordi jeg har interesseret mig for
						at Du skulde gjøre et godt Parti: Ja saa, jeg skal saamænd ikke længer
						blande mig deri. Men, lille Emilie, Du maa ikke fortryde paa at jeg
						vedbliver at gjøre Din Moder opmærksom paa hendes Datters upassende
						Opførsel.Men Herregud, Tante, hvad har jeg da gjort? Siig det hellere reent ud; thi
						jeg veed ikke andet, end at jeg saa godt jeg har kunnet har søgt at
						underholde de Mennesker her var iaften.Saa Du veed ikke Andet? og Hr. Bearn, som Du uafladelig fjasede med, som Du
						udelukkende dandsede med, og denne uanstændige Dands ovenikjøbet; som ikke
						veeg fra Din Stol den hele Aften; det synes Du ogsaa var passende?Vilde Tante da, at jeg skulde sætte mig hen og suurmule, fordi en af de
						Herrer, min Moder har indbudet, siger mig nogle Artigheder.Hør, lille Emilie, Du skulde nødig slaae med Nakken ad din Tante; jeg har
						villet skaane Dig; men naar Du er uartig, seer jeg ikke længer nogen Grund
						dertil. Hvorledes er Hr Bearn kommen i Din Moders Huus? Svar mig!Men Gud forbarme sig, udbrød Fru St. Clair, hvad skal dog dette sige? Hvad
						har Emilie da gjort? Hr. Bearn er jo kommen her ganske ved en Hændelse.Ja, ved en deilig Hændelse. Søde Julie, jeg vilde heller ikke have  troet Saadant om Emilie, og det gjør
						mig visselig ondt for Dig, at jeg maa fortælle det; men Sandheden er at hun
						har indladt sig med ham paa Gaden, og at de i Compagni have fundet paa,
						hvorledes hun skulde tabe sin Brevtaske og han komme og bringe den.Men Gud, Emilie, udbrød Moderen smerteligt, er dette sandt? Tal Pige, skulde
						jeg nogensinde høre Sligt om Dig.Emilie var næsten tilintetgjort; hun havde aldrig tænkt sig hvor stygt hendes
						Eventyr kunde fortælles; men hendes Tantes Tone var saa ondskabsfuld, at det
						pludselig blev hende klart, at hun vilde være aldeles renomeret, hvis hendes
						Historie kom ud Hun fattede sig og sagde med fast Stemme:Moder, jeg tvivler paa, at Tante selv troer den Historie, hun havde saa
						travlt med at faae fortalt. Men hun fortalte den saaledes, at jeg ikke vil
						fornedre mig til at sige et Ord til mit Forsvar, saalænge - men naar vi ere
						ene, vedblev hun idet hun klyngede sig op ad Moderen, og lod sine Taarer
						frit Løb - for Dig behøver jeg ikke at skjule nogen Tanke, Du vil ikke
						udlægge den slet; Du er saa god imod mig.Ja vist, lille Emilie, tog igjen Tanten Ordet, jeg er ond imod Dig, fordi jeg
						passer paa, at Du ikke kan rende ganske som Du finder for godt; fordi Du
						ikke kan faae mig til at troe alle de Historier, som Du kan finde op i
						Compagni med en Herre fra Gaden; jeg veed det nok. Men det er saamænd ikke
						for din Skyld, jeg gjør mig al den Uleilighed, og har alt det Bryderi, jeg
						har; det er for vor Families Æres Skyld, det er for Din Moders Skyld at jeg
						har travlt, som Du kalder det; hvad Du dog kan takke for at den unge
						Jespersen ikke troer Historien. Og det tænker jeg, han imorgen giver Dig og
						Din Moder det bedste Beviis for, ved - men jeg siger ikke mere; gjør Du kun
						som Du vil, lille Emilie, Du kan være vis paa, at jeg skal vel vogte mig for
						tiere at blande mig i Dine Affairer. Naa, god Nat, kjære Julie, ja det har
						gjort mig meget ondt, kan Du troe; men græd nu ikke længere; det kan jo
						blive godt endnu, naar blot - naa, god Nat.God Nat, Fru Svigerinde, sagde Justitsraaden idet han skyndte sig at byde sin
						Kone Armen; og mange Tak for denne behagelige Aften, vedblev han, idet han
						spadserede ned ad Trappen. Det var meget mærkeligt, converserede han sin
						Frue paa Hjemtouren, hvad Du yttrede om den lille Emilie. Troer Du virkelig,
						at der alligevel skulde blive et Parti imellem hende og den unge Jespersen?
						Det skulde interessere  mig særdeles at
						komme i Svogerskab med Capitain Jespersen.Det er meget beklageligt, at vor Ven Cancellisten ikke har fundet sig
						foranlediget til at fortsætte de ved Ildebranden afbrudte Beretninger om
						sine Hændelser og Analysen af sine Følelser; thi det vilde sikkert have
						været af stor Interesse at erfare, om han ved sine grundige Observationer
						endelig kom paa det Rene med, at Emilie, trods Felixs Fortælling om
						Portefeuillen, som i saa Tilfælde maatte være opdigtet, netop var den
						Qvinde, hans Hjerte fordrede; eller om han muligt var liberal nok, til ikke
						at fordre et absolut Ideal af Qvindelighed, men saae igjennem Fingre med en
						enkelt Svaghed, som tillige ved hans belærende Omgang med Tiden reent maatte
						forsvinde. Ligeledes vilde det vist have forskaffet os en særlig Fornøielse,
						at kunne fortælle, hvorledes han, efter endelig at have naaet til den
						Overbeviisning, at Øieblikket var nu kommet, og efter at have oplyst Moderen
						om dette interessante Tilfælde, samt udbedet sig hendes Tilladelse til at
						aabne sit Hjerte for Datteren, hvorledes han da skred til denne Forretning
						med en beundringsværdig Sikkerhed, og med ligesaa værdige som velvalgte Ord
						vidste at tolke sine Følelser; hvorledes han paa et vist Sted i sin Tale som
						upaatvivlelig var smykket med et Citat af Fru v. Palzow, forstod at gribe
						hendes Haand, og lade Stemmen synke, ganske som man see og høre Acteurerne
						gjøre det paa Comedien; hvorledes han endelig efter disse nødvendige
						Forberedelser rykkede frem med det Spørgsmaal, paa hvis Besvarelse hans
						Hjertes Ro og Fremtids Haab beroede. Og endnu langt mere tilfredsstillende
						vilde det have været, at læse om hendes ægte qvindelige Svar; med hvilke faa
						afbrudte Ord hun beroligede hans Hjerte og lod hans Fremtid haabe - om hun i
						det Hele taget brugte Ord; at læse om hendes nedslagne Blik og rødmende
						Kinder, hendes Forvirring og hendes gjenvundne Fatning, kort sagt, om Alt
						hvad der vedkom hende i dette ophøiede Øieblik, og som Cancellisten vist med
						den yderligste Omstændelighed vilde have berettet os.Men langt mere tilfredsstillende, langt fornøieligere og langt interessantere
						vilde det have været, naar vi kunde have fortalt hendes  Tanker fra det Øieblik, Frieren kom ind, og til
						det, da Kjæresten gik ud. Men dertil vilde Cancellistens Manuscript kun
						lidet have hjulpet os; og de øvrige Kilder hvorfra vi have denne sandfærdige
						Historie, tie aldeles stille derom. Imidlertid troe vi at vide, at hun følte
						nogen Tilfredshed ved at opfylde sin Moders Ønske, og glædede sig til
						Fremtiden, eller idetmindste til den Dag, da hun med sin Forlovede under
						Armen maatte møde Felix, og see ret lykkelig ud.SlutningIDans ses deguisemens, je croisQu'il met de la coquetterie;Car j'ai vu plus d'une foisMorphée sous les traits d'Emilie.C.A. Demoustier.Vi kunne ikke nære selv den allerubetydeligste Tvivl om, at Cancellisten, da
						han Morgenen efter sin Forlovelsesdag bandt sit Halstørklæde, jo dvælede
						længere for Speilet end han strengt taget behøvede til denne Forretning. Men
						det var i en ufrivillig Erkjendelse af, at han ikke havde ene sine aandelige
						Evner at takke for Gaarsdagens Seier, at han lod sine Øine, Bakkenbarter,
						Tænder, Hænder og Stilling passere Revue; og han forlod Speilet med en Mine,
						der mindede om Keiseren, naar han sagde: Soldaterjeg er fornøiet med Jer.Derimod have vi ikke den allermindste Grund til at troe, at Felix den samme
						Morgen brugte mere end fem Minuter, til at ryste Søvnen af sine Lemmer og
						gjøre sit Toilette; thi det Udtryk af Glæde, som hvilede over hans Ansigt,
						da han bevægede sig ned ad Gaden for at naae den Caffé, hvor han i Regelen
						begyndte sin Dag, vidnede tydeligt om, at han tænkte paa Nogen langt
						interessantere end sig selv. Og da han til aftalt Tid traadte ind i sin Ven
						Vilhelms Værelse, var han heller ikke seen med at fortælle Augusta, at han
						var saa tidlig oppe, fordi han havde drømt om Emilie den hele Nat; de var
						seilet sammen i en Gondol, Musikken havde tonet fra den oplyste Concertsal
						svagere og svagere som de fjernede dem; hun lænede sit Hoved imod hans,
						imedens han sang sin Romance, tilsidst var det som om Alting forgik omkring
						dem, og de stode ene paa Øen.Det er Skade, Du ingen Nummere har drømt med det samme, bemærkede Vilhelm
						tørt, de var vist kommet udO, Fanden i Vold med Lotteriet og Pengene; jeg er saa lykkelig. En Drøm er
						intet tomt Blændværk, den kommer ikke af Blodet, som  Lægerne ville forklare os; nei det er vor Aand,
						der svinger sig let, befriet fra sit Fængsel. Hendes maa have været med, hun
						maa have drømt om mig; troer De ikke det Samme?Augusta saae sørgmodigt til ham, idet hun sagde:O, jeg vilde gjerne troe det.Det var Skade alligevel, at Du ingen Nummere drømte, sagde Vilhelm.Bah, sagde Felix og nynnede paa sin Romance.Vilhelm gik et Par Gange op og ned ad Gulvet og vexlede Øiekast med Augusta,
						endelig udbrød han:Hør Felix, hvad vilde Du gjøre, hvis Emilie forlovede sig med en Anden?Vente til hun bliver gift, svarede Felix med et tillidsfuldt Smil.Bravo, sagde Vilhelm, Du er en Dreng, man kan have Ære af, og længe faaer Du
						vel ikke at vente; thi Cancellisten kan da holde Bryllup naar det skal være.Cancellisten? gjentog Felix og hans Smiil forlod ham, hvad vil Du sige
						dermed?Vilhelm taug stille, da han saae Felix bleg som et Liig.O nei, vedblev denne, det er jo umuligt. Ikke sandt, Augusta, Vilhelm vil
						gjøre Løier med mig.Det var et stygt Svar, De før gav, sagde Augusta istedetfor at svare; og dog
						nu De er saa bleg, vilde jeg næsten ønske, De mente det.Ja vist mener jeg det, erklærede Felix barsk; jeg siger aldrig andet, end
						hvad jeg mener. Fortæl mig det derfor kun reent ud; er det sandt? Aa det er
						fortræffeligt! jeg glæder mig ganske mageløst derover; - saa venter jeg til
						Cancellisten, denne vindtørre Pedant -Han vilde fremtvinge en Latter, for at man kunde være vis paa at han glædede
						sig; men Stemmen svigtede. Hans Ansigt fortrak sig, Blodet perlede frem fra
						Underlæben, imens han vred Hænderne, saa Handskerne sprængtes i alle
						Sømmene. Augusta gik hen imod ham og tog hans Haand, men han trak den til
						sig idet han sagde:Hvad vil De? jeg er ikke syg, langtfra. Jeg morer mig med at rive mine
						Handsker itu, jeg har ikke Brug for dem. Nei, naar Cancellisten har havt
						Bryllup, saa skal jeg igjen til at gaae med gule Handsker.Augusta vendte sig bort; hun vilde gjerne have trøstet ham. Vilhelm stod
						taus; han saae, at han for tidligt havde rost ham.Jeg maa dog derhen forinden, vedblev Felix, jeg maa gratulere; det  hører sig jo til, ikke sandt, Vilhelm?
						Hun maa ikke mærke at jeg bryder - jeg mener, hun maa ikke mærke, at - at
						jeg aldrig har været iblandt Folk før. Lad os strax gaae derhen, Vilhelm;
						der er maaskee mange Mennesker, saa kunne vi ubemærket - o Rædsel, om jeg
						saae dem, som Candidaten og hans Kjæreste i Forgaars.Han gjemte sit Ansigt i sine Hænder og sad længe stille. Taarerne løb ned ad
						Augustas Kinder, og hendes vaade Blik var fæstet paa Felix. Vilhelm trak paa
						Skuldrene mere ærgerlig end medfølende. Endelig reiste Felix sig og spurgte
						hvorfra de vidste det.Af dette Brev, svarede Vilhelm, hvori Capitain Jespersen tillige lader mig
						vide, at han er reist til Fyen, og først kommer tilbage igjen om en Maaned.Felix stirrede paa Brevet, som om han vilde lære det udenad Tilsidst lænede
						han sig tilbage i Sophaen og spurgte Augusta i en bønlig Tone, om han maatte
						ligge der en halv Times Tid Hun gav ham et Par Slængpuder, og Vilhelm satte
						sig til Instrumentet og varierede nogle Kjæmpevisemelodier. Da Felix endelig
						reiste sig var han endnu bleg og sørgmodig, men dog rolig; han takkede sin
						Ven for hans Spil, og maatte love Augusta at komme op til dem, hvergang de
						sørgelige Tanker fik Overhaand hos ham. Og han kom stadig flere Gange om
						Dagen.IITo be or not to be, that is the question.Shakspeare.Onsdagen efter Forlovelsen havde Rygtet spredet sig, om ikke til selve Rom,
						saa dog saa vidt, at man med Grund kunde vente en Deel Visitter. De
						Nyforlovede ajournerede derfor dem, de selv havde at gjøre, og imellem
						Klokken eet og halvfire var vor Ven Cancellistens Tid saa optagen med at
						drikke Chocolade og tage imod Gratulationer, at han ikke engang fik
						Leilighed til at fremkomme med nogen af sine Yndlings-Meninger, men endogsaa
						var nødt til at lade en Bemærkning om Sprogsagen hengaae upaatalt, uagtet
						den i fuldeste Maade stred imod hans, som vi vide, ved betydelige
						Grandskninger i den Retning uddannede Mening. De ældre Damer havde engang
						faaet Fingre i ham, og han maatte holde her. De Yngre vare som sædvanligt
						flygtede ind i et Sideværelse; der var naturligviis altfor meget at spørge
						Emilie om, til at det kunde skee i Kjærestens Nærværelse. Hun var imidlertid
						ikke synderlig oplagt til at give sine Veninder fyldestgjørende
						Forklaringer; hun undgik dem det Bedste hun kunde, og var i sine Svar
						temmelig ordknap. Der var en Forskjel imellem hende nu og i Fredags; man
						skulde neppe troe, det var den Samme, der sidst lod sine lystige Indfald fri
						Flugt, og hvis hjertelige Latter havde faaet Veninderne paa Gled, saa de
						fortalte meget mere, end de egentlig havde havt isinde. Det undgik heller
						ikke at blive bemærket, og den lille muntre Frøken sagde til Gine Fresneuil:Nei, hvis vi Alle skulde blive saa kjedelige, saa troer jeg rigtignok, at jeg
						vilde lade være at forlove mig.Frøken Petersen, der vare mere sat, syntes derimod særdeles tilfreds.Gud Emilie, sagde hun, Du kan aldrig troe, hvor jeg blev glad, da jeg hørte
						at Du var bleven forlovet. Hvor vi skal have det rart nu, naar vi komme til
						hinanden; for det er ved Gud næsten flaut, at være ene forlovet Pige i et
						stort Selskab. Som sidst hos Jer, da denne Hr. Behrens eller hvad han
						hedder, kom og var næsviis. Hør, Emilie, Du kan aldrig tro, hvor Poulsen var
						opbragt. Det er sandt, jeg maa da hilse 
						saamange Gange fra Poulsen; det gjorde ham saa uhyre ondt, at han ikke var
						hjemme igaar, da Du var saa artig, at komme og præsentere Din Kjæreste; og
						ligesaadan at han ikke kan komme her idag. Men Du veed, at det er de ækle
						Formiddagstimers Skyld; men vi komme her en Aften med det Allerførste.Ja, Gud Emilie, afbrød Gine hende midt i alle hendes Behageligheder, hvad var
						det dog for en Hr. Bearn; jeg hørte iforgaars en Historie om ham og et
						Fruentimmer, som skal have tjent for Stuepige hos Din Tante LindNei, det maa De undskylde, sagde Lotte ivrigt; det er ikke ham; men det er
						Hr. Flint; for det har Poulsen hørt hos Major Skades, hvor Fru Lind selv har
						fortalt det, da Flint informerede der; men han fik da snart Næsen mod
						Stuedøren kan jeg troe.Ja, jeg vil ikke sige imod, sagde Gine; men jeg har rigtignok hørt for ganske
						vist, at det var Hr. Bearn.Men de ere jo Venner, bemærkede den lille muntre Frøken, og Venner have
						alting tilfælleds.Damerne loe og sagde fy; Emilie var indigneret, og sagde:Det er vist meget morsomt, siden de alle lee deraf; jeg synes blot at vi
						burde vente med at bringe saadanne Historier om i Byen, til vi havde en
						bedre Hjemmel for os end Tante Lind.Mig er det ligegyldigt om det er sandt, sagde den lille Frøken; naar det blot
						er morsomt.Men det er ikke synderligt morsomt for Hr. Flint, indvendte Emilie, han
						mister sine Informationer, hvoraf han lever.Og hvoraf hans Dame lever, det er rigtigt; bemærkede den lille Frøken. Emilie
						lænede sig tilbage i sin Stol, uden at værdige hende noget Svar.Herregud Emilie, vedblev Frøkenen, fordi Du er bleven forlovet, have vi Andre
						da ikke Lov at more os? Du er da ogsaa bleven ækel alvorlig.Det kan være muligt, at jeg er bleven alvorlig, sagde Emilie, imidlertid er
						det da intet Nyt, at jeg forsvarer dem, der ere borte.Nei, deri maa jeg give Emilie Ret, sagde Frøken Gine; kan I huske sidst, hvor
						hun tog paa Vei, da jeg kom med den lille Historie om Brevtasken? og der var
						dog noget galt, - jo Emilie det veed Gud der var; for jeg hørte det siden
						omstændeligt. Og det var ude paa Stierne, og ikke som Du sagde, da Du gik
						ned fra Holms -  Nei, nu tager De igjen
						feil, afbrød Lotte, det var ved Hesten paa Kongens Nytorv. Det veed jeg
						meget bestemt; for det har Poulsen selv hørt i Dannelsesqvindeinstitutet,
						hvor han læser Religion. Det var som sagt lige ved Hesten, og saa var det at
						- tys, det er Hr. Jespersen - nei, hvor var hun ikke sød i det Coustume, og
						hvor hun spillede!-Ja Du, og saa den Scene, hvor Hultmann kommer ind. Gud!
						naa! nei, det maa Du endelig see, Emilie. Og Hr. Jespersen glædede sig ved
						sin Kjærestes dannede Omgangskreds, hvis levende Interesse for Kunsten
						tilstrækkeligt borgede ham, at ingen Fare fra den Kant truede hans moralske
						Kjærligheds Himmel.Og i de første otte af hans Forlovelsesdage kjendte virkelig hans Lykke ingen
						Grændse. Den Mængde Visitter, der vare at aflægge, gav ham en hidtil ukjendt
						Leilighed til at udvikle sine Yndlingsmeninger over Nationalitet og
						Literatur, og han erhvervede sig i de første to Dusin Visitter en saadan
						Færdighed, at han blot brændte af Begjærlighed efter, i de paafølgende* at
						træffe paa sin tidligere Modstander, Candidat Poulsen, for da ved en
						glimrende Seir at anoncere sin Optræden som Salonæsthetiker. Men Visitterne
						bleve besørgede, uden at noget saadant Sammenstød fandt Sted, og, det er med
						en vis Skamfuldhed vi tilstaae det, Hr. Jespersen var forfængelig nok til at
						troe, at ikke Skjæbnen men Feighed hos Candidaten var Skylden. Det være nu
						som det vil, han trøstede sig med, at Seiren var ham vis, om den ogsaa blev
						opsat; og imidlertid indtraf Omstændigheder, der lidt efter lidt dæmpede
						hans Kamplyst, og beskjæftigede hans philosophiske Hjerne med nye og
						uventede Tanker.Vi have tidligere seet os istand til at kunne berette, takket være hans
						omstændelige Manuscript, hvor møisommeligt han havde arbeidet, for at bringe
						Emilie til at indtage det høie Standpunkt paa Moralens Stige, som hans
						Hjerte fordrede af den Qvinde, han vilde lyksaliggjøre med sit Valg. Vi
						beklagede, ikke at kunne give nogen udførlig Beskrivelse af det høitidelige
						Øieblik, da han begjærede hendes Haand og Hjerte; imidlertid have vi dog
						senere været saa heldig * Tallet paa Forlovelses Visitter er Legio, og kan derfor ikke tælles
						enkeltviis; man bruger for Nemheds Skyld, at tage dem dusinviis, ligesom
						Linned, eller sneseviis ligesom Tørv. Formelen i sidste Tilfælde bliver da:
						x = [x][x] o.s.v.dig at erfare, at han, da han modtog hendes Ja, efter forudgaaende moden
						Overveielse begrændsede sin Lykke saa nær, at han nøiedes med at trykke et
						Kys paa hendes Haand, og derpaa at føre hende, der i hiin Time villieløs lod
						sig lede som et Barn, ind i det andet Værelse, for at modtage den moderlige
						Velsignelse. Samme Dag indtraf Faderens Afreise, og Huset blev saa
						forstyrret, at han ikke et Øieblik var ene med sin Elskede. Den næste Dag
						begyndte allerede Visitterne; og den korte Tid, de opholdt dem hjemme, var
						aldeles optagen med de nødvendige Referater af, hvor de havde været, hvem de
						havde truffet, hvad de havde faaet &c. Saaledes gik mange Dage. Hr.
						Jespersen var bestandig lykkelig, det tvivlede han intet Øieblik om; han
						vidste at sætte Priis paa at gaae med sin Kjæreste under Armen, at sige Du
						til hende og at tage hendes Haand, som hun engang imellem ogsaa overlod ham.
						Tillige tiltalte hendes stille og alvorlige Væsen ham i en utrolig Grad, og
						glædede ham usigeligt, da han deri saae bekræftet, hvad han saa ofte havde
						læst, at Livets Alvor først gaaer op for den unge Pige paa hendes
						Forlovelsesdag. Imidlertid manglede der ham dog Noget, og med hver Dag blev
						denne Mangel ham mere følelig.Ja, det er meget underholdende at tale Æsthetik, saare behageligt at fordybe
						sig i kritiske Undersøgelser om Moralen, og overmaade kildrende at producere
						sig paa Dydens slappe Linie; men alt dette kan man gjøre uden at være
						forlovet; alt dette er egentlig ikke Pointet i Forlovelsen, ja reent ud
						sagt, det er slet ikke derfor, at man forlover sig. Vi vide jo alle, selv i
						den mindste Classe i Pigeinstituterne kan man det udenad, at der er en
						Hemmelighed, der forener de Forlovede til et stort Laug, en Hemmelighed, som
						ogsaa gjerne kunde kaldes en Offentlighed, der indvier dem og stadig
						recreerer dem, ligesom de morsomme Talemaader muntre Frimurerne, for at de
						ikke skulle blive kjede af Legen og mælde sig ud.Vor Ven Cancellisten var endnu ikke indviet i Lauget.Vi ville saaledes kunne forstaae, at det ikke var uden en hemmelig Ærgrelse,
						at han hørte sin Fader, ved dennes Tilbagekomst en Maaneds Tid efter, i
						lystig Skjemt bebreide Emilie, at hun ikke fløi ham om Halsen og kyssede
						ham, som det sig en brav Svigerdatter egner og anstaaer; men dog godmodig
						selv undskyldte hende med, at hun maaskee var bleven kjed af det Kysseri,
						hvad der vilde være ret vel, da det langtfra var noget opbyggeligt Syn at
						være Vidne til. Cancellisten turde af Forlegenhed neppe see til Emilie, der
						skjulte sin Forvirring,  ved at opføre
						sig som en brav Svigerdatter, og saaledes, at hendes Forlovede ikke var
						langt fra at ønske, at han havde været sin egen Fader. Og ligesom om
						Skjæbnen ret den Dag fandt sin Fornøielse i at plage ham, saa hændte det
						sig, at Candidaten med Kjæreste netop kom, da hans Fader tog Afsked, for som
						han forklarede, at træffe en Mand, med hvem han havde en vigtig Forretning.
						Dette Møde, som han faa Dage tidligere vilde have lykønsket sig til, var ham
						nu utilpas; og det var langtfra med sin tidligere Kamplyst, at han indlod
						sig paa en Dissertation om de tidligste Spor af de skandinaviske Sympathien
						Han manglede aldeles Ord, og det var med uhyre Anstrængelse at han kunde
						formaae sine Tanker til at bevæge sig udenfor den Cirkel, hvori de til hans
						Pine havde dreiet sig i den sidste Tid Candidaten derimod havde aldrig været
						mere veltalende; han pauserede kun for at give Cancellisten Tid til at
						forplumre sig, og imedens styrkede han Kræfterne til nye Seire, ved at kysse
						sin Kjæreste. Og da han tilsidst, i sin Begeistring over nogle paa Færøerne
						fundne Sympathier, udraabte: Er det ikke ganske, som om Nationerne nu vare
						vaagnede til deres første Kjærlighed? Disse beslægtede Røster, som tilraabe
						hinanden fra Kyst til Kyst, er det ikke ganske som de Forlovede, der aldrig
						kunne kjedes, ved at sige til hinanden: jeg elsker Dig? ganske som de
						Kjærligheds Kys, de Elskende aldrig kunne trættes ved at give og modtage? da
						tabte vor Ven ganske sit Mod; det var som om Jorden svandt under hans
						Fødder, og han erklærede sig for overvunden, imedens han i sit Hjerte
						bandede Nationalitet, Moral og Fru Flygare, men især den bly QvindelighedIIIQue es unas de las mas raras aventuras, que enesta verdadera historia se cuentan.M. de Cervantes Saavedra.Den Mand, med hvem Capitainen havde saa vigtige Forretninger at afgjøre, at
						han ikke kunde blive, var ingen anden end vor Ven Vilhelm Flint. Der blev en
						Jubel, da den brave Landmand traadte ind ad Døren. Vilhelm raabte Hurra,
						Augusta fløi ham om Halsen, og selv om det var Felix saa reiste han sig fra
						Sophaen og gjorde Forsøg paa et Entrechat, for ogsaa at lægge sin Glæde for
						Dagen.Naa, Gudskeelov, her skinner dog Solen, sagde Capitainen, imedens han
						trykkede sine Venners Hænder; og den Smaa har lært at lee siden jeg var her
						sidst, vedblev han idet han vendte sig til Augusta, naa, det er Tegn til at
						De har det godt.Jeg har Intet mere at ønske, sagde Augusta.Det var noget stivt, men forresten ret heldigt, thi jeg, der for en Maaned
						siden lovede at tage mig af Deres Sager, jeg har lige til nu strøifet om paa
						Landeveiene, og om jeg ogsaa tidt har tænkt paa Dem, er det dog hidtil ikke
						blevet til videre.Ja, Hr. Capitain, sagde Vilhelm, Forholdene have forandret sig noget siden
						sidst, nu er Talen ikke længere om, at skaffe Augusta en Condition, men
						snarere mig et Embede, at jeg kan blive istand til at holde Familie; thi
						dette Musikanterleben skal vi ikke blive fede af, besynderlig om det skal
						blive ved som det er begyndt i denne Maaned, da jeg næsten har mistet alle
						mine Informationer. Men alt dette kunne vi siden tale om; idag ville vi more
						os. Lad os tage ud at spise til Middag paa Fredriksberg.Jeg vilde paa min Sjæl gjerne, sagde Capitainen, især da det De sagde mig om
						Deres Informationer paa en Maade kommer mig beleiligt; jeg har nemlig et
						Forslag at gjøre Dem, hvorom vi rart kunne tale underveis. Jeg havde
						rigtignok betænkt, først at see mig om efter Værelser; thi jeg bliver her nu
						hele Vinteren, og kan ikke lide at ligge paa Gjæstgiversteder.Det kan strax gjøres, sagde Vilhelm; Værtinden herovenpaa har  netop nogle Værelser ledige, og spurgte mig
						imorges, om jeg Ingen kjendte, til hvem jeg kunde anbefale hende.I mindre end en halv Time var Værelserne leiede, og Capitainens Tøi bragt op.Nu skal vi fornøie os, sagde han.Augusta klappede i Hænderne af Glæde.Naa, op Dig, Felix, sagde Vilhelm; bort med Sorgen for idag. For Fanden, vil
						Du lade Capitainen kunne fortælle sin Søn, at Du hænger med Næbet, fordi han
						blev forlovet.Felix reiste sig og rystede sig som om han derved kunde afkaste de sørgelige
						Tanker, der tyngede ham; vendte sig derpaa til Capitainen og sagde:De skal ikke troe hvad han siger. Jeg hænger ikke med Næbet fordi Deres Søn
						er forlovet, tvertimod, jeg er ret glad derover; jeg venter indtil - et Blik
						fra Augusta standsede ham - nei, jeg mener, jeg har faaet Lov til at ligge
						paa Sophaen - naar jeg har Jammer, og jeg var igaaraftes paa et frygteligt
						Sold. Men det gjør Intet, De skal see, jeg kan være lystig; meget lystigere
						end sidst jeg var i Selskab med Dem.Og for at bevise sin Lystighed, sparkede han til en Stol, saa den fløi hen
						imod Væggen. Augusta gik hen til ham, og sagde med et bedende Blik:Ikke vild, Felix, De veed hvor ondt det gjør os at see Dem saaledes.Nei, nci, tilgiv mig Augusta, sagde Felix idet han tvang sig; see saa, nu er
						jeg rolig. Lad os saa komme afsted; men tal til mig, saa bliver jeg i godt
						Humeur.Hun tog hans Arm, og fortalte ham om alle de Bagateller, der var forefaldne
						siden igaar, disse tusinde Intetheder, hvoraf Fruentimmernes Conversation
						bestaaer; men som ofte have en Interesse, man forgjæves skal søge i den
						lærdeste Professors skarpsindigste Forelæsninger. Heller ikke blev Felix
						længe døv for hendes bløde Organ, saa at han, da de paa Gammeltorv steg op i
						en Drosche, der sat paa Kjælker figurerede som Kane, lo fornøiet til
						Capitainen og spurgte ham, om han senere var kommet paa det Rene, om det var
						her eller paa Kongens Nytorv at hans Søn boede.En Kjøretour i den friske Vinterluft giver Appetit og godt Humeur. Værelset,
						der modtog dem, var hyggeligt, Maden god, og enhver af dem lod til at gribe
						det Gemytlige i Nydelsen, og i Øieblikket at glemme alt det Forbigangne.
						Vinduerne vendte ud imod Haven,  over de
						puddrede Trætoppe saae man Søens speilklare Flade, og i Baggrunden kunde man
						skimte Byens Kirketaarne igjennem Taagen. Der er ofte en Stilhed udbredt
						over et Vinterlandskab, som giver det en Hyggelighed man forgjæves vil søge
						i en anden Aarstid.Augusta følte netop Indtrykket deraf da hun sagde:Hvor her er smukt; saa stille og saa venligt. O, hvor jeg er lykkelig.Paa min Sjæl, udbrød Capitainen, det er sjeldent at høre Nogen sige, han er
						lykkelig, om han ogsaa eier Gaard og Gods og fuldt op i alle Maader. Og De,
						mit Barn?Hvad skulde jeg da ønske mere, spurgte hun og lænede sig op imod Vilhelm; aa
						jo, rettede hun sig og rakte sin Haand til Felix; jeg vilde ønske, at vi
						alle vare saa lykkelige som jeg.En enkelt Solstraale faldt igjennem Vinduet og kastede sit Lys over den
						Lykkeliges smukke Ansigt. Vilhelm hvidskede sagte til hende; Capitainen
						klinkede med Felix, der derefter sagde:Ja, De er lykkelig, Augusta, men Faa fortjener det som De. Og jeg veed ikke
						hvorfor, men det forekommer mig, at Deres Ønske maa blive opfyldt; at jeg
						ogsaa - jeg vil troe, at De har bedet for mig, en Retfærdigs Bøn siger man
						formaaer meget. O jeg er saa let; det er Deres Ord jeg skylder det.Jeg vil tro, det er Vinen, sagde Augusta.Men vi lærte i Skolen, at i Vinen boer Sandhed; jeg troer derpaa. Ja, Hr.
						Capitain, endnu er alle Dages Aften ikke kommen. Mine Herrer, jeg tillader
						mig at foreslaae: Emilie St. Clair.Skaalen blev drukket; men Capitainen og Vilhelm loe saa smaat til hinanden.
						Felix saae det, og sagde:Det er det samme, Capitain, De kan faae lidt paa Randen om De ønsker det, at
						det ikke vil vare længe med Forlovelsen.Det var Satans, sagde Capitainen, jeg parerer ellers aldrig, men jeg synes
						fra mit Standpunkt af, som min Hr. Søn udtrykker sig, at jeg ikke godt kan
						undslaae mig. Men til hvornaar?Idag en Maaned, saa drikke vi hendes Skaal i Champagne, og min med, dersom
						det bliver Dem, der betaler.Holdt, sagde Capitainen.Han bliver slem imorgen, hvidskede Augusta til Vilhelm; saaledes var han
						ogsaa i forrige Uge engang, da han troede i Skumringen at have seet hende
						stirre ud af Vinduet. Men Dagen efter var han næsten fortvivlet, og neppe
						til at styre.Hun blandede sig nu i Samtalen, og fik lidt efter lidt Felix, med hans
						bevægelige Sind, til at høre efter og at glemme sine Pareer og sine Sorger.
						Capitainen havde naaet det Stadium, hvor den ene kraftige Eed afløser den
						anden, og saaledes bandede han til sine Venners store Fornøielse paa, at
						Vilhelm skulde kaste det Spillemandswirtschaft paa Hylden, drage med ham til
						Fyen og hjælpe ham der med at anlægge nogle Fabrikker, hvortil det meget
						overflødige Vand, han havde paa sit Gods, længe havde opfordret ham. Kaffeen
						blev drukket, uden at man opnaaede nogen fast Beslutning i den Henseende;
						derimod var man bleven enige om, at benytte den sidste Rest af Dagslyset,
						til at spadsere hjem ved. Man fik Tøiet paa, og imedens Augusta ved Felix's
						Arm hørte paa en Episode af hans seneste Begivenheder, med en Opmærksomhed
						som om det var første Gang han fortalte hende den, bandede Capitainen
						lystigt op for Vilhelm, for ganske at overvinde hans Betænkeligheder.Saaledes naaede de hurtigt Søerne, og der maatte de ned, for at glide paa
						Iis. Vilhelm foran, og saa Felix, der ved sin Fortælling var kommen i godt
						Humeur, og sang Coloraturer; saa Capitainen, der kunde snurre sig to Gange
						rundt, og endda havde Fart nok til at glide videre, og tilsidst Augusta, der
						paastod at kunne gjøre det ligesaa godt, men snublede ved det første Forsøg,
						saa Vilhelm bad hende lade det beroe dermed, da Capitainen ene havde
						opfundet denne Øvelse, for at faae hendes Strømpebaand at see. Capitainen lo
						og holdt sig nu bagest for at muddre hende; men hun fortalte ham, at han
						slet ikke havde nødig at tage sine Hænder tilhjælp for at muddre. Under
						saadanne Lystigheder naaede de snart den anden Bred, og stege forpustede op
						paa Stien, for i Rolighed at tilbagelægge Veien til deres Hjem.Men nu vilde Skjæbnen, eller som Cervantes siger Fanden, der aldrig sover men
						har sit Spil allevegne, at Fru St. Clair, Datter og Kjæreste, i Selskab med
						Justitsraadinden og hendes Mand netop skulde foretage en Spadseretour ud af
						Nørre- og ind ad Vesterport, og netop skulde komme over Ladegaardsveien, da
						vore Venner gik op midt paa Stien. Afstanden var saaledes for stor, til at
						Nogen af Parterne kunde see hinanden, især da Skumringen nu begyndte at
						falde paa; men selv om det havde været ved høilys Dag, vilde de neppe itide
						have opdaget hinanden; thi Vilhelms Selskab var altfor beskjæftiget med
						forskjellige Planer om hvorledes de skulde forslaae Resten af  Dagen, og det Andets Opmærksomhed var aldeles
						absorberet ved en uforskammet Tigger, der paa en paatrængende Maade var
						fulgt efter dem, og ikke engang vilde gaae, efterat Juristen, for at skaane
						Damerne især Fru Lind, som lod til at befinde sig høist ilde ved dette
						Følgeskab, havde overtraadt sine Principer i saa Henseende og givet ham otte
						Skilling. Saaledes mødtes de til en gjensidig ubehagelig Overraskelse.
						Vilhelm vilde hurtig passere forbi; men Capitainen fandt det rigtigst at
						sige et Par Ord til Fru St. Clair og standsede; Augusta havde ondt ved at
						holde Felix tilbage, der i sit Raseri over at see Juristen med Emilie under
						Armen, vilde styrte løs paa ham, da pludselig Fru Lind gjenkjendte hende og
						udbrød:Ah det er saadant Selskab, Hr. Capitainen foretrækker for vort; kom kjære
						Svigerinde, lad os gaae; thi vi have ikke isinde, at encanaillere os med en
						Jomfru, der løber paa Gaden ved Nattetid med unge Herrer.Der blev en almindelig Forstyrrelse.Hvad behager, skreg Justitsraaden; ja sand for Herren, min Kone har Ret; og
						denne Herre, som torterede mig, jeg kjendte ham strax forleden. De kan
						maaskee erindre, Capitain Jespersen -Man talte i Munden paa hinanden. Fru St. Clair var forvirret, Fru Lind gav
						den fornærmede Dyd; hendes Mand snakkede, Capitainen bandede, Cancellisten
						udbad sig Ordet, Vilhelm var rasende, Augusta græd, Felix var ulykkelig og
						Emilie forlegen. Capitainen skreg høiest; men Vilhelm traadte imellem, og
						idet han tog Augusta ved Haanden og slog hendes Slør tilside, saa man saae
						Taarerne, der løb ned ad hendes liigblege Kinder, sagde han med en Stemme,
						der forbød enhver Afbrydelse:Denne Pige er min Forlovede, og hvis De, Fru Lind, endnu blot med en Mine
						fornærmer hende, da maa De være vis paa at have en Forsvarer, der kan slaaes
						med mig; thi, ved Himlen, De tvinger mig ellers til, hvad jeg beder Gud
						bevare mig fra, at insultere et Fruentimmer.Fru Lind vilde maaskee have svaret; men idetsamme udstødte Augusta et Skrig
						og klyngede sig op til Vilhelm med alle Rædselens Træk præget i sit Aasyn.
						Vilhelm fulgte hendes Bliks Retning, og hurtigere end det kan fortælles rev
						han sig fra hende, sprang med et Sæt over Grøvten og trængte sig igjennem
						Buskene, der stod paa den anden Side. Forvirringen blev afløst af en
						Forbauselse, der langtfra 
						formindskedes, da Capitainen og Felix paa et Vink fra Augusta hurtigt fulgte
						efter. Selskabet stod nogle Øieblikke raadvild; men fortsatte derpaa sin
						Spadseregang, imens Cancellisten søgte om Ord og Justitsraaden havde for
						mange til at forklare dette Tilfælde med Men Emilie vendte sig om, og da hun
						saae Augusta næsten afmægtig støtte sig mod et Træ, løb hun tilbage, og kom
						tidsnok for at gribe hende i sit Fald. De Andre kaldte paa hende, men hun
						raabte:Moder, kom dog; hun døer hvis vi ikke hjælpe hende.Fru St. Clair kom til og løftede hendes Hat og Kaabe af, imedens Emilie gned
						hende med Snee i Tindingerne; endelig kom hun igjen til Besindelse.Vær nu blot rolig, sagde Emilie, nu kommer Deres Selskab strax. Moder, gaa
						Du, de Andre vente; jeg løber hurtig efter Jer. Hører De, nu kommer de over
						Marken. Lad mig hjælpe Dem Deres Kaabe paa igjen. Hvor De ryster; der, tag
						min Flacon, at De ikke skal faae ondt.Og saaledes søgte hun med venlige Ord, at berolige den, hendes Tante nys
						havde forhaanet, og som nu sad rystende over hele Legemet, men med Øret
						vendt imod Jorden, for at opfange den mindste Lyd. Endelig sagde hun:Ja, det er ham der kommer, Gud være lovet. Og Dem, vedblev hun, idet hun tog
						Emilies Haand og trykkede den til sine Læber, hvorledes skal jeg takke Dem?Taarerne løb ned ad hendes Kinder. Emilie bøiede sig imod hende og kyssede
						hende; men idetsamme knagede Buskene for Felix, der brød sig en Gjennemgang,
						og hun løb hurtig ned ad Stien efter sit Selskab, der flere Gange
						utaalmodigt havde kaldt paa hende, og tilsidst havde ladet Cancellisten gaae
						hende imøde.Den unge Hr. Jespersen ledsagede Damerne til Fru St. Clairs Huus, hvor han
						forlod dem, for efter Sædvane at reflectere over det Passerede og forberede
						sig til sit Aftencursus. Justitsraadinden med Raaden stege op med, for
						endvidere at udbrede sig over det Forefaldne. De sædvanlige Stiklerier
						imellem Tanten og Niecen begyndte, og alle Fru St. Clairs Bestræbelser
						uagtet fortsattes de stedse hæftigere og hæftigere. Tilsidst sagde Fru Lind,
						da hendes Svigerinde igjen havde gjort et Forsøg paa at gaae imellem:Nei, min kjære Julie, det er og bliver en Feil af Dig; et saadant Fruentimmer
						maa man overlade til sin Skjæbne, og Du burde have taget Din Datter bort
						derfra, istedetfor at hjælpe med  Fru
						St. Clair saae ganske forknyt ud; men det kogte i Emilie, og hun sagde:Og hvad har dette Fruentimmer da gjort, at vi skulle lade hende ligge halvdød
						paa Veien? Du siger, at hun har solgt sig, for at kunne føre Stads og
						Ingenting bestille; men er det saa stor en Synd, hvorfor har Du da faaet mig
						til at begaae den samme? Dette Fruentimmer, som Du foragter saa dybt, hun
						elsker dog den, hun har solgt sig til; jeg saae, hun leed Dødsangst for hans
						Skyld; men jeg elsker ikke Hr. Jespersen; før var han mig ligegyldig, og nu,
						Tante, nærer jeg omtrent de samme Følelser for ham, som for Dig.Men Emilie, afbrød Fru St. Clair.Kjære Moder jeg har sagt Tante engang for alle, at jeg ikke vil taale en
						eneste Bemærkning af hende over min Opførsel. Begynder derfor Tante at være
						uartig -Jeg mærker nokjeg gjør klogest i at holde mig herfra, afbrød Tanten, det er
						rigtignok haardt, at blive viist Døren af et Barn, man selv har holdt over
						Daaben, men, min kjære Julie, jeg har troet at gjøre Dig en Tjeneste ved at
						yttre mig om Din Frøken Datter; thi den unge Jespersen har beklaget sig for
						mig.Han behøver ikke at uleilige Tante med sine Beklagelser.Men naar han nu har gjort det, min Pige, saa troer jeg at opfylde min Pligt
						ved at udrette hans Ærinde. Og nu skal jeg saamæn ogsaa bringe ham Dit Svar.Gjør det Tante, saa forskaaner Du mig derfor; der kommer han.Som vi før havde den Fornøielse at bemærke, havde vor Ven Cancellisten naaet
						det Standpunkt, at han næsten fortvivlede over sin Kjærestes fine
						Anstændighedsfølelse. De Agrements, hvorom han havde læst og som han havde
						seet andre forlovede Herrer nyde, gik rent hans Mund forbi; og især greb ham
						den uhyggelige Følelse af ikke at være rigtig forlovet, naar han var Vidne
						til den Lethed, med hvilken Candidat Poulsen viste Publicum at han var det.
						Sine tidlige Forskninger over Nationalitet, Literatur og ægte Qvindelighed
						havde han derfor aldeles lagt paa Hylden, for udelukkende at beskjæftige sig
						med at løse det vanskelige Problem, som bestod i at føre sin Kjæreste
						tilbage til et vist Punkt, som hun ved hans lærerige og moralske Omgang
						maatte have overskredet. Efter flere Nætters grundige Studium var han
						endelig kommen til det Resultat, at en saadan Tilbageførsel vilde være
						uhensigtsmæssig, og ene af den Grund, at han aldrig  vilde kunne vide, naar netop hun naaede dette
						kildne Punkt, som han derfor i sit stille Sind kaldte x. Den theoretiske Vei
						forekom ham uendelig lang, han besluttede derfor at forsøge den practiske,
						og ved en dristig Handling at gjøre sig til virkelig Medlem af Lauget. Hr.
						Jespersen var ikke den Mand, der tøvede med at udføre en Beslutning; og
						saaledes begav det sig, at han aabnede Døren ind til Fru St. Clairs
						Dagligstue og gik ligehen imod Forhøiningen, hvor Emilie gjerne sad i
						Skumringen, med det heltemodige Forsæt, ved et aabent og lydeligt Kys at
						lade Verden vide, at ogsaa han var forlovet. Men nu havde Tilfældet lavet
						det saaledes, at Fru Lind sad paa Forhøiningen og Emilie stod henne hos
						Moderen og talte sagte og beroligende til hende.Men Du min Gud, skreg Justitsraadinden, hvad gaaer der af Dem, Hr. Jespersen?
						Det skulde De nødig lade Emilie see, thi saa faaer hun mere Grund til at
						være paa Nakken af mig.Nei, Gud Tante, geneer Dig endelig ikke, sagde Emilie, der ikke kunde lade
						være at smile. - Det skulde have været for en Maaned siden, tænkte hun, hvor
						skulde jeg have leet.Hr. Jespersen var overmaade forlegen.Jeg forsikkrer - det var - jeg troede - jeg snublede - jeg - stammede han;
						men Fru Lind sagde venligt:Naa naa, jeg tager det jo ikke saa nøie. Men Emilie er ikke godt opstaaet
						idag, gaae hen og kys hende, saa kommer hun sig vel.Hr. Jespersen samlede sig; hvad der var begyndt som et Nederlag, kunde endnu
						ende som en Seier. Han havde Fruen til Allieret; det gjaldt blot, følte han,
						Alexanders Holdning, og han havde erobret Verden. Han rettede derfor paa
						sine Briller, og antog en Mine, som om han hver Eftermiddag var vant til at
						nyde sit Kys ligesaa regelmæssig som sin Kaffe, og nærmede sig Emilie, hvis
						Forbauselse ingen Grændse kjendte, men næsten lammede hende, saa Juristen
						nær havde faaet sin Krig frem. Men netop som han vis paa Seieren vilde bøie
						sit Hoved, vandt Emilie alle sine Kræfter tilbage, og sendte ham et Par
						Øine, der øieblikkelig slog hans til Jorden, saa Brillerne næsten klirrede
						derved, og han stod flau og flad og fjottet som den personificerede
						Forlegenhed.E-e-e jeg-e- jeg traf endelig Fader, - for han er da flyttet, fik endelig den
						ulykkelige Kjæreste ud  Et foragtende
						Smiil trak over Emilies Læber; hun tog sit Sytøi og satte sig i en Krog af
						Sophaen.Han er flyttet hen til Hr. Flint, fortsatte Hr. Jespersen.Saa, men hvorfor fulgte han ikke med Dem? spurgte Fru St. Clair, der ikke
						havde hørt meget, men slet intet forstaaet af det Foregaaende.Capitainen var vel i behageligere Selskab, bemærkede Fru Lind, der ærgrede
						sig over Cancellistens Mangel paa ModMin Fader, forklarede denne, der langtfra var kommet sig endnu, -min Fader
						var ikke i godt Humeur, i Anledning af det Forefaldne. Denne Hr. Flint skal
						være bleven saaret af den Mand, de Alle rendte efter.Saaret? udbrød Emilie og hendes Moder; - dog vel ikke farligt?O, bemærkede Tanten, Slagsmaal er jo en Følge af slet Selskab.Ganske vist, Fru Lind; imidlertid kunde jeg ikke faae at vide nøiagtigt
						hvorledes det var gaaet til, eller hvad Grunden var; thi min Fader var som
						sagt i daarligt Humeur, og sagde mig Ubehageligheder.Men, sagde Emilie og gik hen imod sin Kjæreste - ikke sandt, Jespersen, Du
						gaaer strax hen til Hr. Flint for mig, og hører hvorledes det er med ham?Nei, det er dog vel vidt, lille Emilie, indvendte Tanten, at lade høre til
						den, der har behandlet Din Familie, som han har gjort det.Han er kommet her i mange Aar og har altid været artig mod Moder og mig. Du
						gjør mig den Tjeneste, ikke sandt?Men, søde Emilie, det er virkelig et høist uventet Forlangende; han har paa
						en mildest talt plump Maade torteret Din Onkel og Tante, og Du vil selv
						indsee, naar Du i Rolighed tænker derover, at det ikke passer sig - ikke at
						tale om de Grunde, som kunde være mig personlig imodDu vil ikke? spurgte Emilie tilsyneladende rolig.Deres Kjæreste har en formelig Passion for det Pak, bemærkede Tanten.Du vil det ikke?Nei, min Pige, det vilde være aldeles uovereensstemmende med hvad jeg anseer
						for rigtigt og passende.Emilies Øine funklede.Jeg skal erindre, at Du nægtede mig min eneste Bøn; og med disse Ord gik hun
						ud af Stuen.IVCette histoire étant vraie elle n'a pasbesoin d'ètre vraisemblable.Fr. Soulié.Vi forlode Augusta, da Emilie løb fra hende og Felix kom tilsyne. Han næsten
						bar Vilhelm, der havde sin ene Arm slynget om hans Hals, og med oprevne
						Klæder og vaklende Skridt ikke syntes at kunne holde sig opreist. Han
						trykkede et Tørklæde imod sin Side; men da de vare komne over Grøvten og ud
						paa Stien, faldt hans Haand ned og Blodet strømmede frem. Augusta styrtede
						til og hjalp Felix at føre ham hen til Bænken; derpaa tog hun sit Tørklæde,
						lagde det paa Saaret og rev sit Schavl i Strimler, for at danne et Bind, som
						hun i utrolig Hurtighed viklede udenom, men uden med et unyttigt Ord at
						spørge om det Forefaldne, uden mindste Klage, men med Forfærdelsen malet i
						hvert af hendes Træk. Først da hun havde forbundet ham, og man paa
						Ladegaardsveien hørte en Vogn komme, gjorde hun Felix opmærksom derpaa, og
						han fløi afsted for at anholde den. Det var heldigviis en tom Vienervogn,
						der skulde ind til Byen; og lidt efter kjørte den med den saarede Vilhelm,
						der næsten livløs laa i Augustas Arme, igjennem Nørreport, og naaede snart
						hans Hjem, hvor Felix, efter at Vilhelm var bragt op, ilede afsted efter en
						Læge. Og imedens sad Augusta ved hans Leie og holdt sin Arm under hans
						Hoved; hun rakte ham Vand, da han leed af en heftig Tørst, men han var for
						udmattet til at tale, og hendes Blik bad ham blot at ligge rolig. Først da
						Lægen, efterat have sonderet Saaret og anbragt en ny Forbinding,
						forsikkrede, at der ikke var nogen Fare tilstede, først da kom en Lyd over
						hendes Læber, idet hun takkede Gud, og en Strøm af Taarer lettede hendes
						beklemte Hjerte. Hun kastede sig paa Knæ ved Foden af Sengen, og laae længe
						saaledes. Felix, der ved sin ængstelige Trippen omkring og ved at sønderrive
						sine Handsker havde givet Tegn paa den høieste Urolighed, fik ved Lægens
						Erklæring Tilbøielighed til at gjøre Pirouetter; men da Lægen itide advarede
						ham, dæmpede han sin Lyst, indtil han fulgte med denne for at hente hvad han
						havde foreskrevet; men nu yttrede han sin indre Tilfredshed  paa flere umiskjendelige Maader, men især ved
						at kaste sin Hat ned ad alle Trapper og sparke til den, indtil den naaede ud
						paa Gaden. Her tog han den op, og inderlig fornøiet ved at betragte de
						forskjellige Buler, den havde modtaget paa denne Tour, trykkede han Lægens
						Haand og foer afsted paa Apotheket. Da han vendte tilbage, var Vilhelm
						falden i Søvn, og vaagnede først da Capitainen en Times Tid efter kom for at
						see til ham.Han undløb? spurgte han ængstelig og med Anstrengelse.Nei, sagde Capitainen, men vær nu blot rolig; imorgen skal jeg fortælle
						Alting. Sagerne staae meget bedre end Nogen af os havde ventet, naar Du nu
						blot vil ligge stille, at Du snart kan komme paa Stylterne igjen. Men nu
						skal Du min Sjæl sove, imens jeg hviler mig en Smule herhenne ved
						Kakkelovnen, indtil jeg igjen skal paa Farten, og Augusta bringer mig en
						Dram, jeg ærligt har fortjent.Felix vilde gjerne have sin Nysgjerrighed stillet, men Capitainen sagde ham,
						at han havde godt af at vente, og af at tage sig en Snaps med og følge ham
						ud paa Eventyr. Han undrede sig over Capitainens Hemmelighedsfuldhed og over
						at han sagde Du til dem allesammen.Tak, Du Smaa, sagde Capitainen, da Augusta hurtigt havde arrangeret en lille
						Anretning, Du er en god Tøs. De have været slemme ved Dig, men nu skal det
						Fanden tage mig være forbi, tro Du mig. Herefter skal Ingen kunne gjøre Dig
						Fortræd Naa, græd nu ikke; vi have Alle Grund til at være glade.Naar blot Vilhelm maatte leve, hulkede hun.Vist saa, afbrød Capitainen hende; han er jo uden Fare, og er en sund og
						stærk Dreng, der ikke kreperer af saa lidt.Augusta gik hen til Sengen, men kom snart tilbage og satte sig paa en Skammel
						ved Capitainens Fødder.Han sover, sagde hun imedens hun bestandigt havde Øinene fæstede paa Sengen,
						han sover, saa vil jeg ogsaa haabe, at Gud sparer hans Liv, for at jeg kan
						vise ham at jeg ikke er utaknemmelig for hvad han har gjort imod mig. O da
						denne fornemme Dame fornærmedes ved at see mig, da - og en næsten
						overjordisk Salighed straalede af hendes Øine - da sagde han, at jeg var
						hans Forlovede. Jeg veed vel, tilføiede hun med Ydmyghed og vendte sit
						Ansigt bort, det var kun for at forsvare mig; o, men han vilde jo ikke have
						forsvaret mig, dersom han ikke holdt af mig; - der har aldrig været Nogen
						før, der  har forsvaret mig; - men han
						skal heller aldrig fortryde det; jeg skal aldrig glemme, at han er en fornem
						Herre og jeg -Hun fuldendte ikke men skjulte Ansigtet i sine Hænder.Men for Pokker, Pigebarn, udbrød Capitainen, troer Du da, at en brav Karl som
						Vilhelm, regner Din ulykkelige Barndom som en Forbrydelse?Det har han for ofte viist mig, at han ikke gjør, svarede Augusta sagtmodig;
						men lad os ikke tale derom. Mig er det nok, at han sagde det til de fornemme
						Damer, jeg glemmer aldrig hans Ord; men heller aldrig at jeg ikke er hans
						Forlovede.Ikke er? foer Felix op, hør Augusta, jeg har kjendt Vilhelm i mange Aar, og
						aldrig har han sagt et alvorligt Ord, uden han i eet og alt har staaet
						derved Kom, Capitain, lad os drikke de Forlovedes Skaal.Det er rigtigt, sagde Capitainen; der, tag et Glas og klink med os. Du skal,
						vedblev han og tvang den grædende Pige et Glas i Haanden. De klinkede og
						drak. Augustas Taarer randt i hendes Glas; Capitainen tog hendes Haand og
						sagde:Troer Du, min Tøs, at en gammel Karl, som jeg, driver Abespil med de Ting,
						som vort Lands Sæder og Skikke ansee for hellige? -Tør Dine Øine, og gaae
						hen til Vilhelms Seng, hvor Din Plads bør være saa længe han ligger for
						Anker, og hvor jeg ogsaa veed Du helst vil være. Men vær ved godt Mod; thi
						jeg giver Dig mit Ord, at et nyt Liv er nu begyndt for Dig, og Du vil finde
						dem, der ville gjøre Dig det ligesaa lykkeligt som det tidligere ikke har
						været det.Han trykkede et Kys paa hendes Pande og læste i hendes Øine, at hun fattede
						Tillid til hans Ord, og det var med et lettet Sind og et fortrøstningsfuldt
						Haab til Fremtiden, at hun satte sig ved den Saaredes Leie. Capitainen og
						Felix gik, og en halv Time forløb uden anden Afbrydelse af den Stilhed, der
						herskede i Værelset end Vilhelms regelmæssige Aandedræt, der forkyndte at
						han laae i en rolig Søvn, og Uhrets Dikken, der lod høre hvor stille der
						var. Da lød lette Skridt paa Trappen, og en sagte Banken paa Døren ud til
						Gangen. Augusta skyndte sig at lukke op, og saae til sin lige store
						Forundring som Glæde Emilie St. Clair.Nogle faa Ord forklarede tilstrækkeligt Grunden til hendes Besøg, og Augusta
						ilte med at forsikkre hende, at Vilhelm var uden Fare, og at Capitainen vist
						snart kom igjen. Emilie, der vilde vente paa ham, tog Plads, idet hun bad
						Augusta at sætte sig ved hendes Side; og stille  hvidskende førte de nu deres Samtale, for ikke
						at vække den Sovende, hvis regelmæssige Aandedræt de kunde høre fra det
						andet Værelse.Hvor Vilhelm vil blive glad ved at høre, at De har været her, sagde Augusta
						tilsidst; han har saa ofte talt til mig om Dem; - hvor munter De
						var. Han har sagt, at De var den Bedste af alle de unge Damer, som han har
						informeret. O, men jeg veed det jo selv; De er den Første, der nogensinde
						har sagt mig et venligt Ord; De kan maaskee ikke huske det, men det var da
						jeg endnu var hos Deres Tante. Og nu i Eftermiddag, da de Andre forhaanede
						mig, da kom De mig tilhjælp, saa kjærlig som om De var min Søster. O, ikke
						sandt, De foragter mig ikke?Foragte Dem? De elsker ham jo.Høiere end mit Liv; men De veed heller ikke, hvor god han har været imod mig!
						- Han har reddet mig af en Fordærvelse, som De ikke kjender, ikke engang af
						Navn! - O det vilde være en Skjændsel om jeg ikke elskede ham.De har Ret; det er smukt af Dem; De har ingen Familie at tage Hensyn til; De
						har Ret til at elske ham - o, jeg kunde misunde Dem, det er Deres Pligt. De
						forstaaer mig maaskee ikke; men jeg meente, at man ofte maa hengive sig til
						een, for hvem man aldrig kan føle Kjærlighed, ligesom man ogsaa imod sin
						Villie maa elske en Anden, der kun har forvoldt os Sorg og Fortred.Jeg forstaaer Dem, sagde Augusta, De mener Felix, Hr. Bearn vilde jeg sige.Emilie saa forbauset paa hende.O ja, bliv ikke vred; men han elsker Dem bestandigt, og han har nu grædt en
						heel Maaned for Deres Skyld.Emilie fattede sig.Men han er selv Skyld deri, sagde hun; jeg veed vel, han vidste ikke deraf,
						men hans Indiscretion har forvoldt mig mere Sorg, end De har Idee om. O, det
						kunde have været ganske anderledes. Men nu er det engang saa, og kun Gud
						veed hvorledes det vil ende. Men for Himlens Skyld, ikke et Ord til ham, om
						hvad jeg her siger; jeg beder Dem, nævn ikke engang, at jeg har været her,
						hører De. Men De kan gjerne sige ham, at det ene er hans Skyld, -
						ikke fra mig, men som fra Dem selv. Det vil De nok; jeg har forsvaret Dem
						hjemme, De vil ogsaa gjøre dette for mig.Og saaledes fortsatte de unge Piger Samtalen, uden at lægge Mærke til at
						Tiden forløb. Først da stærke Skridt hørtes paa Trappen og Døren gik op,
						tænkte Emilie paa, at det havde været bedre, om hun var gaaet lidt før.Vi skynde os altfor meget til at ville opholde os ved at skildre hendes
						Forvirring, Capitainens Overraskelse og den Mængde forskjellige Følelser,
						der strømmede ind paa Felix. Emilie forklarede i et Par Ord hendes
						Nærværelse, og Capitainen fandt ikke alene hendes Forklaring tilstrækkelig,
						men yttrede endogsaa, at hans tilkommende Svigerdatters Nærværelse netop var
						yderst heldig, da han havde noget at meddele, som ikke var hende aldeles
						uvedkommende. Vilhelm var vaagnet under alt dette, han befandt sig uden
						Feber og fuldkommen vel, paa nogen Mathed nær, men urolig efter at høre den
						nærmere Forklaring. Capitainen, der selv var forlegen for at fortælle,
						fjernede Augusta under Paaskud at skaffe nogle Vare, og efter at de havde
						taget Plads rundt om Vilhelms Seng, aflagde han i faa men tydelige Ord sin
						Beretning. Han var tilligemed Felix kommen ind paa Marken, just som Vilhelm
						havde naaet den Person han løb efter, og som ingen anden var end netop den
						paatrængende Tigger, der havde incommoderet Fru St. Clairs Selskab. De saae
						dem brydes; men da Tiggeren opdagede, at der kom Hjælp, benyttede han sig af
						sin Kniv for at slippe løs fra Vilhelms kraftige Tag. Felix standsede, for
						at hjælpe sin Ven; men Capitainen havde fortsat Forfølgelsen; og med en
						Hurtighed, som undrede ham, naar han nu tænkte derpaa, men hvis Virkninger
						han ogsaa var vis paa at faae at føle om nogle Dage, rendte han Tiggeren op
						og kastede ham til Jorden med et vel anbragt Slag. Derpaa greb han hans
						Kniv, og med Knæet paa hans Bryst truede han ham med at jage ham den i
						Halsen, dersom han gjorde den mindste Bevægelse; og i denne Stilling havde
						han besluttet at blive, indtil Hjælp paa en eller anden Maade var kommen
						til. Han tænkte netop paa, at opfylde Luften med et mægtigt Raab, da
						Tiggeren pludselig nævnede ham ved Navn.Det er dog Dem, sagde denne, o, saa vær barmhjertig, og flyt Dem lidt, thi
						som De nu ligger, vil De snart knuse Brystet paa en gammel Bekjendt.Capitainen flyttede sit Knæ, uden dog at give mindste Slip paa sin Fange.Tak, sagde denne; ja De kjender mig vel ikke igjen, Hr. Capitain? For tyve
						Aar siden vilde jeg ogsaa have pareret paa Umuligheden af, at vi to skulde
						gjøre saadan en Gruppe. Jeg er Copist Fischer.Det kan være muligt, sagde Capitainen, saa maa Du have skjæmmet Dig fælt
						siden den Tid. Men det kan ogsaa være ligegyldigt, for her skal Du Død og
						Pine ligge til jeg faaer fat i Politiet; Du har stukket min Ven ihjel.Jeg stak ikke saa dybt; han døer ikke deraf - Ha - hør mig, Capitain
						Jespersen, jeg vil nødig i Politiets Kløer; lad mig slippe, og jeg skal sige
						Dem en Hemmelighed, som jeg ellers ikke solgte for mange Penge. Hør, vedblev
						han, da Capitainen ikke værdigede ham noget Svarjeg veed hvor Deres Datter
						er; -ja, jeg skal sige Dem det, endnu imens Deres Knæ ligger paa mit Bryst,
						naar De blot vil give mig Deres Ord paa ikke at udlevere mig til Politiet,
						hvis Deres Ven kommer sig. Jeg skal følge med Dem, De kan indelukke mig, til
						De er overbeviist, at han ingen Skade er kommen til, og at det jeg vil sige
						Dem er sandt. Giver De mig Deres Ord derpaa? Dem vil jeg endnu troe.Nu vel, Du har det, tal.Saa viid da, at Deres Datter er det unge Fruentimmer, som hedder Augusta, som
						var indskreven, og som nu bliver holdt af- Deres Ven.Du er en Skurk, sagde Capitainen; men Din Ondskab gjør ikke sin rette
						Virkning. Staa saa op, jeg skal holde mit Ord; men nu følger Du med, og
						beviser, hvad Du har sagt, og gjør Du ringeste Mine til at løbe, skal Du
						faae en Lussing af samme Sort som før, og saa er jeg løst fra mit Ord og
						overgiver Dig til Politiet.Derpaa vare de fulgtes ad ind til Byen og ovenpaa, hvor Capitainen boede og
						hvor Copisten endnu var. Her havde han vidtløftig berettet, hvorledes han
						efter hiin Scene, som Capitainen erindrede at han tidligere havde fortalt
						sine Venner, og derfor ikke vilde repetere, var bleven mere melancholsk og
						hadefuld mod Verden end før, saameget mere, som hans pecuniaire Forhold vare
						i yderste Forfald. Nøden fristede ham til at skrive falske Vexler; han blev
						greben og sat i Tugthuset. Her havde han truffet sit Ideals forrige
						Kammerpige, Cecilie, hende, som hiin Aften havde lukket ham ind til det
						bedrøvelige Stevne. Hun var yderst forbittret paa sin forrige Frøken, der
						ikke havde hindret sin Fader i at lade hende arrestere for at ubetydeligt
						Tyveri. De kom ud af Fængslet omtrent paa samme Tid, og Tilfældet  førte Cecilie sammen med sin forrige
						Herskerinde, der overgav hende sit Barn. - Capitainen vilde ikke nævne de
						Skjændigheder, som saavel Copisten som Cecilie havde fortalt; men blot
						berette, hvorledes de besluttede at bruge dette Barn til deres Hevn og til
						med Tiden at presse Penge ud af Moderen. Vi vide hvorledes, sagde han, og
						Dem Emilie, skal jeg senere fortælle det saavelsom hvad der endnu er Dem
						aldeles uforstaaeligt. Kun maa De vide, at Augusta er Datter af Deres Tante,
						herfor har jeg tilstrækkelige Beviser i disse Papirer, som vi netop nu have
						hentet ude hos Cecilie. Den gamle Hex vilde ikke ud med dem, men jeg truede
						og lokkede saalænge, til hun endelig fortalte mig meget mere end jeg næsten
						gider troet. Her havde jeg god Nytte af vor Ven Felix, som stoppede
						Kjærlingen i Farten, da hun vilde undslippe, og senere holdt mig to
						Banditter fra Halsen, som hun kaldte tilhjælp.Vi faae nu at tænke paa, saaledes endte Capitainen sin Fortælling, som
						imidlertid ofte var bleven afbrudt af hans Tilhøreres Udbrud af Glæde og
						Forundring - vi faae nu at tænke paa, hvorledes vi blive af med disse
						Personer; han har yttret Lyst til at tage til Amerika, da han er kjed af at
						drive om, og tillige er lidt forknyt for Politiet; men det kan vi jo altid
						tale om. Det Vigtigste vi nu have at gjøre, er at forberede Augusta derpaa,
						og det kan Ingen gjøre saa godt som De, lille Emilie.Hun var allerede forsvunden, og inden Felix havde forklaret Capitainen,
						hvilken uopsættelig Forretning, han aldeles havde glemt, men som nu absolut
						kaldte ham bort, laae den grædende Pige i sin Faders Arme; han kyssede hende
						paa Panden, Øinene, Munden og Kinderne og gav sin Følelse Luft ved
						adskillige Kjæledæggenavne, men endnu flere colossale Besværgelser. Han
						trykkede Vilhelms Haand, saa Blodet næsten sprang ham ud af Neglerødderne,
						og raabte tre Gange Hurra, da han saae Emilie omfavne Augusta og hilse hende
						som Søster; imens Felix stod i den længst bortfjernede Krog og hulkede som
						et Barn.Da endelig Roligheden nogenlunde var vendt tilbage, erindrede Capitainen
						Emilie om, at hun havde noget at sige ham. Hun bad ham følge sig hjem, idet
						hun da underveis kunde tale med ham. Hun tog en hjertelig Afsked fra Augusta
						og Vilhelm; men den ulykkelige Felix, med hvem hun den hele Tid ikke havde
						vexlet et Blik, gik hun  forbi, som om
						hun ikke bemærkede ham. Men i det Øieblik, da Capitainen traadte ud af
						Gadedøren, som Felix med den sorteste Fortvivlelse i alle Miner aabnede for
						dem, rakte hun ham sin Haand og sendte ham et Blik, der hurtigere end Lynet
						forjog hans Fortvivlelse, og selv Erindringen derom.VBurmann: Og naar man saa endelig er
										kommen til denOverbeviisning, at man ikke passer for hinan-den, skal man saa ophæve Forlovelsen?Madamen: At slaae op, kaldes
									det.J.L. Heiberg.Capitainen fulgte Emilie til hendes Port, hvor han i nogen Tid vedblev at
						spadsere op og ned, imens hun gik op paa sit Værelse, hvor hun traf sin
						Moder.Men Gud Emilie, sagde denne bekymret, hvor har Du dog været paa denne Tid?
						Svar mig Pige; er Du syg? Du er bleg som et Liig.Nei Moder jeg feiler Intet, Intet uden at jeg er forlovet.Emilie, sagde Moderen med smertelig Stemme; Du veed, hvor Du bedrøver mig,
						ved at tale saaledes.Men jeg er ulykkelig; jeg er ulykkelig, fordi jeg ikke kan lide ham, fordi
						jeg har nedværdiget mig i mine egne Øine ved at sælge mig. O, først i Dag er
						det blevet mig klart, hvor frygteligt det vilde være, dersom han havde Mod
						nok til at benytte sin Magt. Og Tante, som hader mig, hun vil ikke tøve med
						at sætte det i ham; og saa skal jeg taale - nei Moder,jeg kan ikke; lad mig
						blive fri.Men Pige, vær dog fornuftig; er det Noget at tage saadanne paa Vei for. Du er
						jo ikke noget Barn, og maa vænne Dig til hvad ikke kan være anderledes. Husk
						paa Din Tante, som Du selv siger hader Dig, og som Du desværre har givet al
						for god Leilighed til at skade Dig.Tante, afbrød Emilie; er det kun hende? Hende frygter jeg ikke mere. Jeg kan
						sige hende Noget, saa hun skal glemme at fortælle ondt om mig. Moder, maa
						jeg saa, - o hvad søde Moder; - kom, han er der vel endnu.Og hun trak i sin Moder, for at faae hende med; men Fruen, der ikke yndede
						Scener, og som havde al Grund til at vente en af de værste Slags, holdt sig
						tilbage og fulgte først efter, da Nysgjerrigheden steg og overstemte
						Frygten.Emilie havde altfor ofte fortalt sin Tante, at hun ikke kunde udstaae  Hr. Jespersen, til at denne ikke af al
						sin Magt skulde befordre Forlovelsen. Siden var Tanten bleven en daglig
						Gjæst, og havde fundet sig særdeles tilfredsstillet ved at være Vidne til
						sin Nieces Lidelser. Imidlertid frapperede den foregaaende Scene hende i høi
						Grad, thi hun havde aldrig tænkt sig dette Tilfælde; men hendes skarpe Blik
						sagde hende strax hvorledes det hang sammen, og hvad her var at gjøre. Og
						imedens hendes Svigerinde gik ud og ind i ængstelig Venten paa sin Datter,
						og hendes Mand var fordybet i Bladene, benyttede hun Tiden, til først at
						forvisse sig om Rigtigheden af hendes Gisning, og derefter at arrangere et
						lille Optrin, der kunde muntre hendes Niece ved hendes Tilbagekomst. Alt
						dette var langtfra vanskeligt; thi da den ærbare Justitsraadinde
						tilstrækkeligt havde bevidnet Cancellisten sin Fortrydelse over hans
						Kjærestes Snerperi, og indrømmet ham Rigtigheden af hans Paastand, at en
						saadan Opførsel var aldeles udansk, saa var den sidste Skruppel ryddet
						tilside, som hidtil havde hindret ham, i at søge hendes Raad; saameget mere,
						som han netop kom til at tænke paa et interessant Sted hos Fru Knorring,
						hvor ligeledes en ung Mand lader sig lede af en erfaren og dannet Qvinde. Og
						da Fruen nu opmuntrede ham til, i klare og overbevisende Ord at fordre som
						Ret, hvad hun hidtil havde unddraget sig for, da næsten glædede det ham at
						hans forrige Overrumplingsforsøg var mislykkedes. Thi, tænkte han ved sig
						selv, hvis hun virkeligt havde ladet sig overraske, hvad havde da været
						rimeligere, end at hun ved næste Lcilighed var paa sin Post! Nu derimod
						kunde han med Føie vente, at hans Foredrag vilde overbevise hende om hans
						Forurettelse, og tilskynde hende, at gjøre det godt igjen; og Bevidstheden
						om at opfylde sine Pligter vilde gjøre hende Opfyldelsen let, indtil - og
						derom kunde Cancellisten fra sit Standpunkt aldeles ikke tvivle -
						Kjærligheden endelig indfandt sig og lod hende dele hans Ønsker og Længsler.
						Hvad Tanten endvidere udlod sig med, om Muligheden af at Niecen ikke altid
						var saa knibsk, eller ikke imod enhver &c., overhørte Cancellisten
						klogelig; thi hverken var her Tid eller Sted til at undersøge saadant, og
						heller ikke antog han det for muligt, selv efter en grundig Analyse, at
						komme til en absolut Vished; men fremfor alt var det Bevidstheden om, at en
						saadan til sine Tider og mod visse Personer Ikke-Knibskheds-Mulighed aldeles
						vilde forrykke hans Livs Anskuelse, der bevægede ham til aldeles ikke at
						svare paa disse Hentydninger; men i det Sted forberede sig paa den Tale, han
						agtede  at holde ved sin Kjærestes
						Indtræden. Og da mere end en Time forløb inden denne fandt Sted, havde han
						Tid nok, til fuldkomment at udarbeide den og at smykke den med velanbragte
						Citater af de svenske Klassiker.Han repeterede den netop for tredie Gang, og frydede sig især ved Anvendelsen
						af et Par Linier, som Fru Almqvist siger saa fortræffeligt om Dyden, da
						Døren aabnedes og Emilie traadte ind Hendes Kind brændte, men hendes Gang
						var rolig, og hendes Blik tvang Tanten til at see til sit Sytøi. Men dette
						bemærkede ikke Cancellisten; han lænede sig tilbage i Stolen, slog Benene
						overkors, rømmede sig og begyndte saaledes:Kjære Emilie; Du vil sikkert erindre de smukke Linier vi forleden læste:Hur Kärlek smälter hjertats isOch öppnar läbens blommar.Jeg forklarede Dig deres Betydning og sagde Dig, at det var de Forlovedes
						Forhold til hinanden, som Digterinden i dette smukke og træffende Billede
						havde udmalet. Du vil vist heller ikke have glemt, hvorledes jeg sagde, at
						den dybe nordiske Aand, den sunde Nationalitet var udtalt i disse bløde Ord
						Men, kjære Emilie, det har smertet mig at see, at Du ikke synes at føle
						denne høie Betydning; det har smertet mig for mit Hjertes Skyld, der føler
						Trang til at elske; det har smertet mig for Din Skyld; thi man kan ikke uden
						Smerte see en dansk Qvinde emancipere sig fra sit Lands Vedtægter og kaste
						Vrag paa sin Nationalitet. Vor sunde og jevne Danskhed taaler ligesaalidt
						nogen Afvigelse fra det Antagne, som nogen Tilsætning af det Fremmede. Jeg
						maa derfor indstændigt opfordre Dig i Sandhedens og Nationalitetens Navn, at
						Du erindrer, at Du er forlovet, at Du erindrer, at dette Forhold, paa samme
						Tid, som det öppnar läbens blommar, paa samme -Saavidt var han kommet uden at blive afbrudt af sit Auditorium. Tanten syede
						flittigt, og glædede sig til det Forestaaende og Emilie hørte øiensynlig
						ikke efter; men Cancellisten udtydede deres Taushed som Opmærksomhed; hans
						Stemme blev fyldigere, og nu skulde han lige til at slaae ned med sit store
						Citat, da Emilie pludselig gik henimod ham, strøg sin Forlovelsesring af
						Fingeren og lagde den paa  Bordet ved
						hans Side. Hun sagde ikke et Ord, men hendes Mine kunde ikke misforstaaes.
						Cancellisten saae paa hende med stive Blikke, og glemte aldeles sin Tale.
						Tanten, der langtfra havde ventet dette, blev consterneret; hun saae af
						Emilies bestemte Holdning at det var Alvor; men kunde dog ikke afholde sig
						fra at intervenere.Hvad skal dette sige, Emilie? raabte hun.Jeg skylder ikke min Tante nogen Forklaring, svarede Emilie koldt.Ja uartig veed jeg vel at Du kan være; men min Pige, naar det er Din
						Kjæreste, der har Aarsag til at være misfornøiet, og han alligevel er saa
						god, ikke at slaae op med Dig, saa synes jeg, Du bærer Dig saa forrykt ad,
						at her er al Grund for Dine Nærmeste, til at forlange en Forklaring.Emilie fandt sig ikke opfordret til at svare; hun saae hen til Cancellisten,
						som om hun ventede at han skulde tage Ordet. Han var ulykkelig, rettede
						gjentagne Gange paa sine Briller og gjorde flere Forsøg paa at tale, men
						Stemmen svigtede ham. Endelig fik han dog Luft, og sagde:Jeg kan ikke undlade at gjøre Dig opmærksom paa det Inconseqvente i din
						Opførsel; jeg kan umulig troe, at Du ret har opfattet Meningen af det af mig
						fremsatte Forslag til en fra mit Standpunkt betragtet ønskelig Forbedring.
						Det har aldrig været min Mening, at gjøre det til en Betingelse for
						Vedblivendet af vor Forbindelse; thi kjære Emilie, og det beder jeg Dig ikke
						at misforstaae, jeg veed at vurdere den som den er; jeg ønsker oprigtigt at
						den maa vedblive, og jeg vil fuldkommen overlade det til Dig, naar Du finder
						det betimeligt, at føre den sin høiere Udvikling imøde.Hr. Jespersen, sagde Emilie, jeg forstaaer Dem ikke ganske; men jeg vilde
						nødigt at De skulde misforstaae mig. Og derfor vil jeg oprigtig tilstaae
						Dem, at det var en taabelig Feighed, der nys bragte mig til at lade, som om
						Deres Forlangende var Grund, til hvad jeg vilde gjøre. Jeg var enig med mig
						selv derom, inden jeg kom herind. Jeg ønsker at hæve vor Forlovelse, fordi
						jeg ikke elsker Dem, fordi jeg aldrig har elsket Dem, og aldrig vil kunne
						elske Dem, og fordi jeg føler, at jeg maatte hade Dem, dersom De vilde
						benytte den Magt, som vort Forhold muligt giver Dem Ret til.Men jeg renoncerer derpaa, udbrød Cancellisten aldeles tilintetgjort, jeg vil
						være lykkelig ved det Bestaaende.Men jeg vil ikke længere være ulykkelig, og jeg har ikke havt en glad Time i
						al denne Tid Mine Glæder og Adspredelser bleve mig jo formente, og Deres
						havde jeg ikke Forstand paa. Jeg har maattet taale et Selskab, som De vidste
						var mig imod; mine Venner har man viist Døren, og endelig nægter De mig at
						høre til en Bekjendt, en Ven, der har kjendt mig fra Barn, naar han ligger
						farlig syg.O men det skal blive anderledes, sagde Cancellisten, idet hans Stemme
						skjælvede af Angst; De behøver blot at sige det; Deres Villie skal blive min
						Lov, uagtet jeg føler at alle mine Principer ville rystes i deres Grundvold;
						men det er ligegyldigt. Jeg offrer Dem mine Principer, som jeg öftrer Dem
						min Villie; thi jeg elsker Dem. Ja, Emilie, uagtet De langtfra er det Ideal,
						som min Fantasie tidligere har fremstillet for mit Hjerte, saa elsker jeg
						Dem; jeg kan ikke hæve vor Forlovelse; - De maa ikke, jeg elsker Dem.Emilie sad i en Krog af Sophaen, taus og med bortvendt Hoved; men med Haanden
						gjorde hun en afslaaende Bevægelse, saa hendes Kjæreste indsaae, at han
						havde ophørt at være det. Fru St. Clair var kommet ind, men hun holdt sig af
						Angst ved Døren; hendes Miner vare bekymrede, hun græd sagte og kastede af
						og til et bønligt Blik til Datteren. Justitsraaden havde lagt Avisen fra sig
						og saae forbauset snart til den Ene snart til den Anden, for om muligt, at
						faae en Forklaring. Men hans Frue reiste sig, gik hen til Emilie, og sagde
						hvidskende til hende:See saa, lille Emilie, nu har jeg Dig, hvor jeg længe har villet det. Du
						skulde nødigt paa Eders sidste Bal have leet af Din Tante og skortiseret med
						Dine flanede Veninder over hendes Toilette, som dog er prægtigere, end Du
						maaskee nogensinde faaer det. Men hør nu hvad jeg vil sige Dig: nu gaaer Du
						paa Øieblikket hen til Din Kjæreste og beder ham om Forladelse, eller jeg
						fortæller, hvad jeg veed, og dit Renomé er forspildt.Emilie værdigede hende ikke et Ord, men hendes Øiekast var altfor talende.
						Tanten reiste sig fra Sophaen og gik hen til sin forrige Plads.Hr. Jespersen, sagde hun, De gjør virkelig altfor mange Ophævelser for min
						lille Nieces Skyld; det er smukt af Dem; det kan man ikke nægte; det er som
						Alt, hvad man hører om Dem; men hun fortjener det ikke. Jeg har længe følt
						det var min Pligt at advare Dem, men man skjuler jo gjerne sine Nærmestes
						Feil; dog nu jeg seer, De tager  Dem det
						saa nær, saa veed jeg ikke hvorfor jeg længere skal tie stille med hendes
						Underfundighed Og derfor vil jeg da blot sige Dem, at den Historie De veed
						nok, der circulerede om hendes Forstaaelse med Hr. Bearn, den er sand Ord
						til Andet. Imod ham har min smukke Niece neppe været saa knibsk, hvis man
						skal dømme fra denne uanstændige Romance, som ligger paa hendes Claveer, og
						som er af ham, og som - jeg kan neppe begribe den Frækhed - som hun ikke har
						generet sig for at spille for os. Jeg vil ikke tale om denne visne Rose, som
						min Niece gjemmer saa omhyggeligt i sin Sykurv; men saameget er da vist, at
						den ligner aldeles den, han kom anstigende med i Knaphullet.Og inden Emilie kunde forhindre det, fremviste Tanten triumpherende den
						forræderske Rose.Cancellisten blev perplex. Det var ham pludselig klart, at Felix's Fortælling
						maatte være sand; og alligevel befandt han sig ilde ved Tanken om at ophøre
						at være Emilies Forlovede. Fru St. Clair græd og saae endnu ulykkeligere ud
						end før; Justitsraaden endnu mere forlegen. Emilie reiste sig; hun var bleg
						som et Lig, men Øinene funklede idet hun sagde:Og om jeg nu fortalte, hvad jeg veed om Dig?Du truer, spottede Tanten; o fortæl, min Pige, jeg beder Dig. Vi vide jo
						alle, at Du forstaaer at finde paa Eventyr, idetmindste i Compagni med Hr.
						Bearn, og ham har Du vel sagtens talt med, da Du nu var ude i Visit hos
						Herrer?Han var der, hvor jeg kommer fra, sagde Emilie tilsyneladende rolig; men det
						var Capitain Jespersen der sagde mig, at den gamle Cecilie havde bekjendt
						Alting.Den gamle Cecilie, stammede Tanten, imens Blodet veeg fra hendes Kinder, og
						hun famlede efter en Stol; - det er ikke sandt, skreg hun; der er ikke et
						sandt Ord i Alt hvad Capitain Jespersen fortæller.Idet samme aabnedes Døren, og Capitainen traadte ind.Justitsraaden, hvis Forvirring var steget med hvert Ord, der blev talt, og
						næsten fortvivlet grundede paa, hvad det var, den gamle Cecilie kunde have
						at bekjende, blev lettet om Hjertet, da han saae Capitainen; han gik hen
						imod ham, for som sædvanlig med mange Ord at bevidne ham sin Glæde over at
						træffes, og tillige at faae den fornødne Forklaring. Hans Frue havde
						pludselig gjenvunden sin Holdning; hun svarede med et Smiil paa Capitainens
						Hilsen og afbrød sin  Mand, netop som
						han kom frem med hvad der laae ham paa Hjertet, idet hun i en huusholderisk
						Tone sagde:Lind, er Du ikke saa god at gaae efter en Vogn; den lille Emilies Næsviished
						har virket paa mine Nerver, saa jeg ikke tør gaae.Justitsraaden var altfor vel dresseret til ikke at adlyde. Hans Frue lænede
						sig tilbage i Stolen og syntes med sit stereotype Smil at trodse den
						frembrydende Storm. Hendes Svigerinde lod aldeles ikke til at forstaae
						Scenen, men saae med bekymrede Blik afvexlende til enhver af de
						Tilstedeværende, for om muligt af deres Ansigter at læse hvad der vilde
						skee. Cancellisten stod med sin Ring i Haanden, rettede i et væk paa sine
						Briller, og saae ud som det fortabte Faar i Evangeliet, imens Emilie rykkede
						sig tæt op i en Krog i Sophaen og syntes at oppebie Udbrudet som et Barn,
						der venter at en Kanon skal fyres afFørst da Justitsraaden havde lukket Døren, tog Capitainen til Orde:Det var meget fornuftigt, Fru Lind, at De sendte Deres Mand bort; thi det Par
						Ord han fik sagt mig, underrettede mig tilstrækkeligt om, at De ikke har
						viist Skaansel, og at De altsaa ikke kan vente nogen af mig.Jeg vidste, svarede Fru Lind med største Rolighed, hvad jeg maatte vente mig
						af Capitain Jespersen; jeg har netop i dette Øieblik beviist Deres Søn en
						Tjeneste, som han maa være mig evig taknemmelig for, og jeg veed fra gammel
						Tid, at det Venskab man nærer for Dem, kun fører Fortræd og Ulykke med sig
						som Løn.Ja Frue, tog Capitainen Ordet, det er meget muligt, at De troer Dem
						forurettiget af mig; men jeg vil blot sige Dem, at den Ulykke De omtaler,
						kunde De have undgaaet ved et eneste oprigtigt Ord; at De ikke udtalte det,
						derfor er jeg Himlen evig taknemlig. De maa vide, at jeg var tilstæde hiin
						Aften, De umulig kan have glemt, da Deres salig Fader troede at træffe mig,
						men fandt Copist Fischer. Ja alt dette er mørk Tale for vore Tilhørere; men
						Frue, jeg haaber De forstaaer mig, og De ønsker vel neppe, jeg skal udtale
						mig tydeligere.Jeg har aldrig ventet mig nogen Ædelmodighed af Capitain Jespersen, svarede
						Fruen trodsende, gjør som Dem behager.Og hvorfor skulde jeg være ædelmodig? spurgte Capitainen hidsig; De har ikke
						været det imod Emilie, som vist aldrig har fornærmet Dem, og mig har De
						fornærmet, saa dybt som noget Fruentimmer kan fornærme en Mand af Ære. Jeg
						taler ikke længere om hiin Aften, Deres Hensigt mislykkedes; men De har
						villet at jeg nu skulde finde  min
						Datter i Nød og Elendighed, given til Pris for Skjændsel og Prostitution. Ja
						De har villet det, vedblev han uden at lægge Mærke til de Andres
						Forbauselse; thi ellers havde De ikke sendt mig mit Brev sønderrevet
						tilbage, det Brev, hvori jeg bad Dem overlade mig Barnet; ellers havde De
						ikke overgivet det til en Qvinde, der kom lige ud fra TugthusetFruen sad bleg som et Lig, hendes Læber bevægede sig convulsivisk.Man har bedraget Dem, sagde hun endelig; Barnet døde strax, jeg veed det.Veed De, tordnede Capitainen, at De nu anklager Dem selv for en skrækkelig
						Forbrydelse? Jeg troede at Cecilie løi, da hun fortalte mig det; jeg seer
						med Rædsel, at Tugthuusfangen havde mere Barmhjertighed end De.Fruen foer rasende op.Jeg fordrer, De beviser disse skjændige Beskyldninger.Saa kald paa Deres Mand, og jeg skal bevise hvad jeg siger; kald paa ham og
						jeg skal fremstille baade Copisten og Cecilie; thi begge ere i min Magt. Og
						vær forsikkret om, at var Deres Villie blevet udført som De ønskede det, al
						Deres Fornemhed og ærbare Fagter skulde lidet have hjulpet Dem, men for
						Retten skulde jeg have trukket Dem, og fordret Regnskab for mit Barn. Men
						Himlen har beskjærmet hende, trods al den Elendighed, hvori hun har været
						nedstyrtet; jeg har fundet hende reen og ubesmittet af de Laster, der klæbe
						ved Moderen, hvis Navn hun aldrig skal erfare.See saa, min Frue, nu ere vi færdige; thi jeg haaber, at De ikke tiere vil
						udspye Deres Gift i min Nærhed - Christen, beed Din forrige Kjæreste om
						Forladelse og følg Fruen til Vognen; hun har jo beviist Dig en Tjeneste,
						siger hun. - Hør Du er imellem os sagt det største Bagbæst, jeg endnu har
						truffet paa.Cancellisten havde under sin Faders Tordentale staaet med opspilet Mund, og
						givet alle Tegn til den høieste Forvirring tilkjende; hvorledes skulde han
						kunne forene denne plumpe Tiltale og Fruens matte Forsvar med sin hidtil
						uindskrænkede Beundring af hendes Dyd og qvindelige Egenskaber. Det løb ham
						rundt i Hovedet og han var ikke istand til at samle sine Tanker i logisk
						Orden; han stod og dreiede paa sin Forlovelsesring og fortrød fuldkommen den
						Frygt, der ved Fruens første Udfald imod Emilie havde bevæget ham til at
						trække  den af Fingeren. Men hans
						Forbauselse naaede sit Culminationspunkt, da Capitainen talte om hans
						forrige Kjæreste. Hvor ringe Mening han ellers havde til sin ulærde Faders
						Livs Anskuelse, saa slog det ham dog; han kunde ikke nægte at Udtrykket var
						klart og træffende og desværre for ham det ene rigtige. Faderens Slutning
						derimod syntes han nok der kunde siges en heel Deel om; men her var ikke Tid
						dertil. Han rettede blot paa sine Briller, og kastede Hovedet stolt tilbage
						for at give tilkjende, at han ingenlunde delte sin Faders Anskuelse om de
						forskjellige Størrelser paa Bagbæster; og i denne Stilling, mere passende
						for en Triumfator end for en forlovet Cavalleer, der lige skal høre op med
						at være det, gik han henimod Emilie, bukkede ceremonielt for hende, idet han
						lagde sin Ring paa Bordet, og tog den, som hun tidligere havde kastet der.
						Han gjorde derefter en Compliment for Fru St. Clair, der saae ud som den
						bare Forskrækkelse, og bød med Anstand Armen til Justitsraadinden, der
						imedens havde taget sin Kaabe og Hat, og som nu, uden at see til høiere
						eller venstre, lod sig ledsage af sin Cavalleer.Capitainen gik til Vinduet og saae efter den bortrullende Vogn. En Taarestrøm
						lettede Emilies Hjerte; hendes Moder standsede af Forbauselse sine, der
						ogsaa havde flydt rigeligen, og sagde:Men Herregud, Pige, hvad græder Du nu for? Fortryder Du allerede hvad Du har
						gjort? ja ja, jeg sagde det nokFortryde? kjære Moder, nei aldrig. O, jeg veed ikke selv hvorfor jeg græder,
						det er maaskee alle de Taarer, der nu faae Luft, som jeg vilde have grædt i
						den sidste Maaned, hvis jeg ikke skammede mig for at lade ham see mig græde;
						eller det er maaskee af Glæde. O jeg er saa let, saa glad, saa sjæleglad.Og hun fløi Moderen om Halsen og kyssede hende, imens hun lo og græd paa
						engang.Hvor vi skal have det rart nu, vi ere ene; nu behøver jeg ikke længere at
						frygte, hvergang det tager i Klokkestrengen. O jeg vil ikke tænke længere
						derpaa; det er allerede for mig, som om det var mange Aar siden. Vi kan
						igjen gaae ud at spadsere, og jeg kan give Armen til min egen søde Mutter;
						og vi kan dandse, naar her kommer Nogen, og vi behøve ikke at vise Folk
						Døren, fordi de ikke behage min Tante; tvertimod vi invitere dem; ikke sandt
						Moder, Hr. Flint -Og Hr. Bearn, tilføiede Moderen halvt smilende, halvt advarende;  men Emilie, det siger jeg Dig, ingen Forlovelse
						før han har faaet Examen; bryder han sig noget om Dig, kan han vel sagtens
						faae den.Men han maa komme her? ikke sandt, søde Moder! Tak. O hvor jeg er lykkelig;
						var jeg en Dreng, raabte jeg bestemt Hurra; jeg troer jeg gjør det
						alligevel.Hurra! raabte Capitainen fra Vinduesfordybningen, imens Fruen og Emilie
						næsten forskrækkede vendte sig om; de havde ganske glemt, at han endnu var
						tilstede. - Hurra! det er rigtignok tungt at det tillige er et Pereat for
						min Søn; men han fortjener det ikke bedre, den Klodrian. Naa trediegang
						Hurra! - Og nu Farvel min kjære Frue. Ja var jeg blot en Snes Aar yngre, saa
						skulde Tingene faae en anden Gænge; men saadan som de nu staae, veed jeg
						ikke bedre end at gjøre mit til, at Felix Bearn snart faaer Examen; thi en
						flink Fyr er han dog trods alle hans Galskaber. God Nat.Han gik henimod Døren.Emilie, Du ondskabsfulde Tøs, vil Du virkelig lade Din forrige Svigerfader
						sjadske saa nøgtern hjem?VICar le dieu d'Hymen est un maitre,Dont on se plaint depuis long-temps;C'est un perfide, c'est un traitre,C'est un monstre, - qu'a dix-huit-ansOn n'est pas faché de connaitre.C.A. Demoustier.Saaledes endte da denne sandfærdige Historie; thi efterstaaende Limer kunne
						meget godt springes over, da de intet Andet indeholde, end hvad enhver
						dannet Læser, der nogensinde har stavet sig igjennem en Roman, med Lethed
						selv vil kunne slutte sig til; at nemlig, Capitainen en Maaneds Tid efter
						holdt sin Datters Bryllup. Det var naturligt at hverken Felix Bearn eller
						Emilie St. Clair kunne mangle derved; ikke at tale om hendes Moder, som
						tilligemed endeel af de Damer, vi allerede kjende fra tidligere Selskaber,
						og endnu enheel Deel Andre, vi slet ikke kjende, vare inviterede; thi
						Capitainen var af den gamle Skole, og havde forbandet sig høit og dyrt paa,
						at han vilde more sig til sin Datters Bryllup.Hans Søn havde benyttet den forløbne Tid til at anstille Reflexioner, og
						efter mangfoldige forgjæves Forsøg paa at bringe sin Livs Anskuelse i
						Harmoni med de sidste Dages Begivenheder, besluttede han at forlade sit
						tidligere moralske Standpunkt, og foreløbig indtage et Tvivlens, hvilket han
						vidtløftigt udviklede for Vilhelm, da han et Par Dage før Brylluppet gjorde
						ham en Visit, og hilste ham som sin Svoger. Han forklarede ved samme
						Leilighed, hvorledes han endnu var uvis, om han vilde gaae over til at blive
						Ironiker eller Soldemester. Ironien, tilstod han, fristede ham mægtigt, da
						den vilde give hans Stilling i Selskabslivet et hidtil savnet pikant Relief;
						men Soldet, kunde han ikke nægte, havde ogsaa sit Tiltrækkende, og saameget
						mere, som det lettere kunde bringes i Harmoni med hans dybe Gemyt. Felix
						raadede ham ubetinget til det Sidste, og proponerede ham, strax at gjøre en
						lille Tour ud paa Livets Keglebane. Vilhelm derimod var af den Mening, at
						han gjorde rettest i at forene disse to Standpunkter til eet, som han
						saaledes efter Behag kunde kalde: det ironiske Solds, eller  det forsoldede Ironies Standpunkt; og
						Cancellisten gik saameget hellere ind paa denne Anskuelse, som han indsaae
						en Mulighed i at gjøre det, uden ganske at forlade sin Moralitet; men
						derimod tage denne med, og saaledes at kunne give den moralsk forsoldede
						Ironiker. Dette Amendement vandt et almindeligt Bifald, og meget tilfreds
						skiltes Cancellisten fra sine Venner; ja han yttrede endogsaa til Felix, at
						han fandt sin tilkommende Svogers Raisonnement at være af en ualmindelig
						SundhedOg paa Bryllupsdagen syntes det ogsaa, som om han var ganske gaaet ind paa
						hans Forslag; thi i den Sang, hvormed han overraskede Selskabet, skjæmtede
						han paa en fiin ironisk Maade med Storken, der skulde komme ad Aare, og
						opfordrede Publicum til at drikke derpaa; lutter nye Ideer, som man aldrig
						havde læst før, uden maaskee netop i adskillige tusinde Bryllupsviser.
						Capitainen fandt imidlertid Visen capital, og bandede ganske smaat paa, at
						hans Søn endnu kunde blive til Noget, da han syntes at have faaet Smag paa
						Mosten; hvortil Cancellisten udfordrende udbad sig den Ære, at drikke et
						Glas med ham, og tømte et stort Glas Portviin til Selskabets Beundring, til
						Felixs Forbauselse; men til sin Faders fuldkomne TilfredshedInden Bordet var der imidlertid indtruffet det mærkelige Tilfælde, at som
						Capitainen spadserede op og ned ad Gulvet med sin Svigersøn under Armen, var
						Felix kommen farende hen imod dem, og med glædestraalende Øine spurgt:Capitain, De har vel Champagnen iaften?Det skulde mangle til et Bryllup?Det er ikke det jeg mener; men idag for en Maaned siden parerede vi, De kan
						nok huske; - det er Dem, der har tabt.Satan! udbrød Capitainen.Stille, sagde Felix; det er den dybeste Hemmelighed Fru St. Clair vil absolut
						at hendes Svigersøn skal være Candidat; men jeg læser frygteligt.Men saa fortæl dog - sagde Vilhelm.Ja hvad skal jeg fortælle? - det kom af Prækenen, den var saa rørende, sagde
						Emilie; - jeg havde ikke havt Tid til at høre efter, - det er ikke hver Dag,
						jeg faaer hende at see, og hun var saa smuk iaften. Men hun sagde for lidt
						siden derinde, vi vare tilfældigviis ene, at den var saa - o jeg veed Fanden
						ikke hvad den var; jeg veed kun at hun 
						sagde, at hun - o jeg er det lykkeligste Menneske paa Jorden; - men det er
						den dybeste HemmelighedMen Luften maa ikke have været skikket til at Hemmeligheden kunde holde sig;
						thi inden Vilhelm fik opsøgt sin unge Kone - ikke for at fortælle hende det
						- havde allerede Emilie betroet sig til hende; og Gud maa egentlig vide
						hvorledes det var gaaet til, men Frøken Fresneuil havde ogsaa faaet Noget at
						vide, og hun kunde ikke dye sig, før hun fik det fortalt.Jeg kan umuligt tro det, sagde den lille muntre Frøken; thi Emilie er saa
						lystig iaften, og Forlovelser pleie at virke paa hende som Middagsselskab i
						Klubben paa min Onkel Etatsraaden; han er altid saa gnaven naar han kommer
						hjem. - Er det sandt, Emilie?Men Emilie svarede ikke; hun lo og rendte hen til sin Moder, der noget
						altereret lod til at høre paa Capitainen, og truede ad sin Datter, der med
						bønlige Miner kjælede for hende.Felix, der netop var naaet hen til Klyngen, som Emilie forlod den, vilde
						atter fjerne sig; men det fik han naturligviis ikke Lov til. Den lille
						Frøken standsede ham, idet hun sagde:O, Hr. Bearn, kunde De ikke give mig et godt Raad; jeg var saa uheldig igaar
						at tabe min Portefeuille, da jeg gik ned fra Holms.Og der har Ingen været idag og bragt Dem den? spurgte Felix med uforstyrret
						RolighedNei.Saa har De ikke tabt den rigtigt, Frøken. De kommer til at gjøre det om
						igjen.Damerne loe; den lille Frøken bed sig i Læberne; Felix vilde bort, men nu var
						det Gine Fresneuil, der holdt paa ham.Det er sandt, Hr. Bearn, sagde hun, jeg skulde sige Dem fra Lotte Petersen,
						at hun gjerne vil staae Skildvagt for Dem ved LeilighedDa forsømmer hun Leiligheden, svarede Felix, idet han, inden Frøkenen tænkte
						paa at værge sig, greb hende om Livet og kyssede hende, til de forsamlede
						Damers store Fornøielse.Naa, det skal vi fortælle Emilie, raabte de, imens Frøken Gine bevidnede ham
						sin levende Afsky, ved at tørre sig om Munden saa hun nær havde revet
						Læberne tilblods, og senere forklarede sine Veninder, hvor rædsomt det havde
						været, og hvor ubegribeligt det forekom hende, at en Pige som Emilie kunde
						beqvemme sig dertil.Men det allermærkeligste hændtes dog først, da Felix slap fri for  Damerne, der nu ikke havde Mod til længere at
						holde paa ham. Da forlod Cancellisten sin Søster og Svoger, med hvem han
						passiarede, og gik henimod ham, trykkede hans Haand og mumlede en heel Deel
						ubekjendte Ord Men tilsidst blev han mere forstaaelig, og forklarede da,
						hvorledes hans Stilling i nærværende Selskab var noget tvungen paa Grund af
						hans tidligere Forhold til Frøken St. Clair, men især, da det forekom ham,
						at hun øiensynligt undgik ham. Han bad desaarsag Felix, at lægge et godt Ord
						ind for sig; og lidt efter kunde man see Emilie i en lystig Conversation med
						sin forrige Kjæreste, imens hendes nuværende stod og talte godt for Moderen,
						saalænge til hun tillod ham at være det.Men da Brudeparrets Skaal var drukket, ved hvilken Leilighed Capitainen fandt
						det hensigtsmæssigt, til Damernes store Forlegenhed, men til sin egen og
						sine Venners særdeles Tilfredshed, at citere noget af Bryllupstalen og
						navnlig 1 Mose B. 1. 27-28, - hør, hør fra Felix og Cancellisten - da reiste
						sig atter den djærve Capitain, og sagde:Mine Damer og Herrer. Naar jeg igjen beder Dem at fylde Deres Glas, og jeg
						siger Dem, at det er en Skaal for et Par Forlovede, jeg her vil tage mig den
						Frihed at udbringe, saa tør jeg bande min Saligheds Eed paa, at der ikke er
						en Eneste af Dem Alle, der er uvidende om, hvem det er, der er gaaet hen at
						forlove sig. Og naar jeg nævner Dem Emilie St. Clair som en af de Skyldige,
						saa er jeg vis paa, at her er Ingen af de tilstedeværende Herrer, Brudgommen
						neppe undtagen, der jo med mig føler Symptomer paa Skinsyge, - hør, hør -
						der jo med mig er fortryllet af den Smaas malicieuse Øine og forræderske
						Smil, - bravo, bravo, - der jo med mig er misundelig paa den forviltrede
						Dreng, Felix Bearn, der iøvrigt er min gode Ven, - her blev Taleren afbrudt
						af Felix og Cancellisten, der drak Dus, under Selskabets levende Applaus. -
						Lad os da drikke paa deres Vel; thi vore Indvendinger ville kun lidet
						hjælpe; de ville have hinanden med Djævels Vold og Magt, - stærkt Bifald -
						og Emilies værdige Moder, denne fortræffelige Kone, hvis Hjertensgodhed vi
						Alle saa ofte have erkjendt, -stærkt Bifald - som jeg er stolt af at turde
						kalde min Veninde, - stormende Applaus - hun har givet sit Samtykke til, at
						de, naar Felix om to Aar vender tilbage fra Udlandet, at de da maae faae
						hinanden. -Lad dem da have hinanden. Hurra!Efter Bordet dandsede man, og Ingen ivrigere end Cancellisten. Det
						bemærkedes, at han inclinerede bestandigt for Frøken Petersen.Candidat Poulsen var ikke tilstede, og det paa Grund af at Frøken Lotte,
						overbeviist om Umuligheden af at faae hans Formiddagstimer i Skolerne
						ombyttede, havde seet sig i den ubehagelige Nødvendighed, at maatte slaae op
						med ham.Brudeparret var forsvundet; de Forlovede paa en Maade ogsaa, idet de havde
						benyttet dem af deres Privilegium, og vare tyede hen i en Vinduesfordybning.To Aar, hvidskede Emilie; o, Aarene ere saa lange.Og dog ville de ikke være saa lange, svarede Felix, som den ene Maaned var
						det, da jeg var forviist fra Din Moders Huus. Men hør, siig mig, sødeste
						Emilie, er det virkelig sandt, hvad Cancellisten før fortalte mig, at han i
						al den Tid ikke - men her sank hans Stemme til den sagteste Hvidsken.Der var mørkt ved Vinduet; man kunde ikke see om Emilie rødmede; men man
						kunde høre hende lee, og - rimeligviis bekræftede hun paa en overbevisende
						Maade, hvad Felix havde spurgt hende om; thi han udbrød lidt efter:O, jeg er det lykkeligste Menneske paa Jorden