VALRAVN TO FORTÆLLINGER
Ravnen han fløyer om Aften,om Dagen han ikke maa,den skal have den kranke Lykke,den gode kand ikke faa,Men Ravnen fløyer om Aften.FØRSTE FORTÆLLINGI Dag er det sket. Jeg fandt et Brev paa mit Bord, da jeg korn hjem
								fra Arkivet, en hvid Konvolut uden Frimærke og Adresse -
								-Hun er rejst - Hedvig - min Hustru, -
								rejst for bestandig, - og alt imellem os forbi.Det var i Eftermiddags, jeg fandt Brevet, - det laa der paa
								det røde Trækpapir, hvidt og firkantet, laa der i sin hvide Ensomhed
								i den stille, halvmørke Stue og sagde mig, før jeg aabnede det, hvad
								der var sket, - skreg det i sin Hvidhed til mig igennem
								Tavsheden og drev mit Hjærtes Slag i Staa for et Sekund -
								det korte Sekund, det tog fire Aars Lykke at dø i min Sjæl og blive
								Minde - -. . . Jeg har gaaet længe, - mit Ur viser halv ti. Jeg er
									 kommet tilbage igen og har tændt
								Lampen. Jeg staar her foran Skrivebordet og ser paa Trækpapiret,
								hvor Brevet laa, og det forekommer mig, som havde jeg staaet paa
								dette samme Sted en Evighed, som havde jeg ikke forladt denne Stue
								- saa livløs uforandret er Stilheden herinde og saa tavst
								vaagent alt det, jeg forlod - -Hvorfor er jeg kommet tilbage, - hvorfor sidder jeg ikke i
								et fremmed Værelse, paa et Hotel - hvorfor staar jeg her
								igen og piner mig selv, - hvor har jeg gaaet, hvor har jeg
								været?Jeg famler et Øjeblik for at finde min Viljes Veje, men min
								Bevidsthed er stivnet. Som en vag, fjern Melodi spøger i min Hjerne
								Sne og kold Luft og hvinende Vognhjul. Men ingen Steder ser jeg mig
								selv, finder mig ingen Steder, mærker kun i mine Bens Muskler, at
								jeg har gaaet længe - -Kun det ene finder jeg, at for et Øjeblik siden stod jeg vaagen og
								iskold uden for Entredøren og satte forsigtig som en Tyv Nøglen i
								Laasen, angest for den Stilhed, jeg vidste herinde - at
								jeg blev staaende i Entreen og saa paa den lange, tomme Knagerække,
								hvor hendes Tøj endnu i Morges hang, og saa paa den nøgne, blaa Væg
								under Knagerækkens brune Træbælte, forbløffet, som havde jeg aldrig
								vidst, hvor den Væg var kold og grel, - blev staaende i
								vanvittigt Haab om, at Stilheden skulde brydes, i fortvivlet Tro
								paa, at det var Blændværk, at de lukkede Døre førte ind til Mørke og
								Kulde og Tomhed, - stod der, mens mit Hjerte i vild
								Modstand, i tryglende Tro paa det umulige skreg paa hende, som jeg
								ved borte for evig - -Og jeg tog i Døren ind til mit Værelse, og Laasens svage Knirk og
								mine Trin over Gulvet og Tændstikken, jeg strøg, hver Lyd, jeg
								vakte, sagde mig koldt og kort det ene samme, Hemmeligheden, som
								stirrer mig i Møde fra alle Kroge og siver herind fra de mørke Stuer
								og ser dødstille paa mig, vækket af mine Øjnes Kalden.Og som jeg staar her ved Skrivebordet, breder der sig i mig en sløv
								Angest for atter at vække dette Værelses Liv og høre dets Hjærteslag
								i hver kendt Lyd. Jeg tør ikke røre mig, angest for at høre det tale
								som et troskyldigt Barn om det, som er forbi, ..... til en langsomt
								vaagnende Vilje faar mig til at vende mig og se hen paa Sofaen, hvor
								hun sad i Morges, da jeg gik. Det lille Billede, der hænger lavt
								over Sofaens Ryg, - Kvindehovedet, som han har tegnet, - er skudt skævt paa sit Søm,
								skubbet skævt af hendes Nakke, mens hun har siddet og stirret frem
								for sig og for sidste Gang har samlet i sin Tanke det, der var
								hendes eneste Vilje. Og det slaar mig med Ufattelighedens Stivnen,
								hvor den Plads der i Sofaen er gabende tom, og jeg ser for mig
								hendes blonde, bøjede Hoved, hendes blege, sørgmodige Profil, hendes
								slanke Skuldre, den blaa Morgenkjole om hendes spinkle Skikkelse,
								der bøjer sig ned over Sytøjet, saa hendes Øjne ikke ser mig,
								- og al hendes Sjæls Sørgmod strømmer imod mig -
								-hendes Sjæl, der aander saa tæt under det lette Legemes Hud, at den
								skælver mig i Møde fra hver Bevægelse, hun gør, og taler til mig fra
								hver Linie i hendes Legeme, taler om alt det, hendes Mund tier med,
								og som dybt i hendes Øjne trygler for Livet, naar hun løfter Hovedet
								og hastigt ser hen paa mig som paa en fremmed, der piner og bliver
								og ikke rejser sig for at gaa . ..bliver og tør ikke gaa for ikke at slippe den af Syne, som sidder med
								ens eneste Lykke paa sit Skød, med alt det, der er Lyden i ens
								Stemme, Dagens eneste Maal og Døgnets Fred, - tør ikke
								slippe den af sine Hænder, men bliver og piner -
								-. . . Og hun havde været her endnu og siddet her, som hun plejer, var
								jeg bleven hos hende og ikke gaaet, og jeg havde kunnet se hende, og
								alt det, som jeg vidste forbi, vilde aandet endnu, svagt og i
								fortvivlet Haab, men levende denne Time endnu.Der paa det runde Bord mellem Bøgerne ligger Børsten, paa det samme
								Sted, hvor jeg lagde den i Morges, da jeg ikke kunde blive længere
								og maatte gaa fra hende, som sad og ventede stille og pintes under
								Angesten i min Uro - -Hendes Kind var kold og klam, da hun rakte mig den til Kys, og jeg
								følte den mod mine Læber, som var alt hendes Liv suget sammen i
								hendes Hjærte, og jeg lagde min Haand under hendes Hage og løftede
								hendes Hoved og saa Øjenlaagene sænke sig over hendes Øjne
								- -Og jeg gik, gik som hver Dag før, - og som hver Dag løb jeg
								hjem gennem Gaderne som den, der løber for sit Liv, i brændende
								Feber for at finde i mit Eje det, jeg forlod - -. . . Jeg stemmer min Haand i Bordet, - der lægger sig
								Mørke om mig, - min Vilje strider for at fatte dette, at
								hun for bestandig er gleden bort fra mine Øjne, at det er isnende
								Sandhed, at de aldrig skal se hende for sig, aldrig hvile paa hende,
								at min synkende Lykkes sidste, trange Vaage - Synet af
								hende - er lukket for evig.Saa slipper jeg paa een Gang Bordet og gaar over Gulvet hen imod
								Sofaen, gaar underlig holdningsløst og hører næppe mine egne Trin,
								saa svagt træder jeg. Og da jeg staar foran Sofaen, stirrer jeg tomt
								frem for mig som paa en Grav, til jeg finder mine Øjne fæstede paa
								det Billede, han har tegnet . . .dette lille, uskyldige Billede mellem alle de mange, som gemmer den
								røde Væg, dette hvide Papir med sit Blyantsrids, som har pint mig
								fra den Dag, hun sagde mig, hvorfor hun tav saa trist, naar vi var
								sammen, pint mig som en Haand om mit Hjerte, som en stum Skrift paa
								Væggen, og jaget alle mine Tanker, til de blev blege som Spøgelser,
								der skrider tyst og hjemløst gennem Stuer, hvor fremmede gaar ud og
								ind og kalder alt det deres, som var gemt og hæget som ens eneste
								Eje . . .dette lille Billede, der var mig som en Kræft i Hjærtet, mens  min Sjæl i sin Nød fattig og nøjsom
								sugede Lykke af at vide hende glad ved, at det hang der for hendes
								Øjne.Jeg løfter Haanden for varsomt at røre ved dets Ramme og skyde det
								lige, men lader atter min Arm synke og har ikke Mod til at rette
								det, mindesyg og angest for at dræbe dette sidste Spor af hende. Og
								et Øjeblik dulmes min Fortvivlelse, og dette Billede, som hendes
								Nakke endnu i Morges har hvilet imod, bliver mig som et Baand, der
								binder hende til de tomme Stuer, binder, som laa hendes Haand endnu
								i min, og som var det hele en dum, ulykkelig Drøm.Og jeg vender mig og ser mod Døren ud til Entreen, saa pludselig
								tryg, saa dagligdags rolig og saa besindigt vidende, at hun sover
								ovre i sin Seng - -Og pludselig giver jeg mig til at ordne Bøgerne paa Bordet. Jeg
								stabler dem sammen, ganske langsomt, i smaa Bunker, saaledes som de
								plejer at ligge. Den lille, firkantede Dug under Visitkortskaalen
								glatter jeg og skyder et Par Kort, som hænger ud over Skaalens Rand,
								ind under de andre. Jeg bliver staaende ved Bordet, skraber alle
								Visitkortene i Skaalen sammen og tager dem i min Haand for at lægge
								dem fra mig ordnede i Stabel og spreder dem igen. Saa ser jeg mig
								om, lader Øjnene løbe over Reolernes Bøger og Billederne paa Væggen,
								og gaar atter tilbage mod mit Skrivebofd og drejer pludselig
								vaklende rundt paa Hælen - -Mit Legeme fanges af en Lænestols bløde Polster, og jeg føler mine
								Lemmer indfaldne og magre, som var mine Klæder alt for store. Mine
								Kinder er kolde og Huden i mit Ansigt stram og trukket sammen.I lang Tid sidder jeg og stirrer frem for mig og sanser intet,
								- min Hjerne er standset, mit Liv er som ophørt
								- -. . . Men da langt om længe min Bevidsthed vaagner, er det første,
								jeg ved, at Stilheden hele Tiden har vaaget lydløst  omkring mig, at intet og ingen har brudt
								den, og at alt er dødt og tavst og endt. Jeg ser hen paa Dørlaasens
								sorte Greb, og som slog det et nyt Saar i mit Hærte, ved jeg, at den
								Dør er lukket for bestandig bag hende. Og pludselig er det, som om
								alle Blodkarrene i mit Legeme aabnede sig, og jeg fyldes af en
								Længsel, der svider mit Hjærte og jager mig op, løfter mine Arme og
								knytter mine Hænder, som for at holde fast, knuge og holde fast for
								bestandig - -Jeg staar foran Kakkelovnen og aabner den øverste Dør. Dernede i
								Ovnen, bredt over de røde Gløder, ligger som en tynd, buklet Aske
								hendes Brev. Det ligger der endnu, som jeg lagde det paa Ilden i
								Eftermiddags, men det er sunket ned til Bunden med Gløderne. Jeg
								staar og ser paa det, som kunde jeg løfte det op af Ilden og aande
								det helt igen, holde det i min Haand, gemme det, bevare det, hver
								Dag se de Ord, der for sidste Gang nævnede mig ved Navn med hendes
								Stemme - -Men den tynde Aske krummer sig sammen for Trækken i Ovnen og brister
								over Gløderne -forbi og endt - -Som en hed Kilde vælder op i mig Bevidstheden om alt det, der var mit
								- -og Mindets blege Spøgelsehænder lukker sig om min Sjæl.Jeg sidder i Sofaen og ser gennem den aabne Dør ind i den mørke
								Dagligstue, ind paa Maaneskinnet i den hvide Vindueskarm. Der er
								stille derinde som her, hvor jeg sidder. Gennem et tyndt Mørke ser
								jeg ind paa Vinduet, hvis krydsede Rammer samler i store Firkanter
								den sølvgraa Maanenat derude.Min Hjerne arbejder bestandig.Der er lyst som en Sommernat ude bag det hvide Vindue. Og  idelig og idelig kredser mine Tanker om
								det blege Skær derinde, ... det er som en Pine, jeg ikke kan standse
								-... til jeg ser hende sidde ved Vinduet, som
								hun sad der den Sommernat for to Aar siden, mens her var stille som
								nu, de lyse Nætters gennemsigtige Tavshed.Hun sad derinde med Ryggen til mig og støttede Albuerne mod Karmen,
								bøjet frem imod Ruden og med Hovedet hvilende i begge Hænder. Ned
								over hendes Nakke og Skuldre lyste svagt Skæret fra Himlen og spandt
								om begge hendes Tindinger et fintspeget Pur af Haar, og fra Vinduet
								strømmede en mat Sølvglans ind over Stuens Møbler og graanede alle
								Farver under sin blege Hinde og slørede i en Em af Skumring Kanter
								og Hjørner, der skød sig frem af Skyggens Fred, og sugedes sammen og
								hang som klar Væde i Lysekronens Prismer og Stjerner. Jeg laa her paa Sofaen og saa ind paa hende, fuld af Aftenens Fred,
								til min Lykke brød ind over mit Hjærte og jeg maatte tale, høre
								hende tale.- Hvad sidder du og tænker paa, Hedvig? spurgte jeg.Hun svarede ikke straks. Saa spurgte hun omsider langsomt:- Hvorfor vil du vide det?- Aa jo, du sidder saa alene og tier, svarede jeg.- Det vil blot gøre dig bedrøvet, sagde hun stille og uden
								at vende sig.- Bedrøvet, du, - hvad er det da, du tænker paa?
								spurgte jeg igen.Hun tav en Tid lang. Saa sagde hun langsomt:- Jeg tænker paa de lyse Nætter.- Herregud, og det skulde gøre mig bedrøvet! smaalo jeg.- Gør de ikke dig bedrøvet? spurgte hun, og Ordene kom
								nølende og lød, som turde hun ikke tale det, hun tænkte, til Ende.Jeg rejste mig fra Sofaen.- Du siger det saa sørgmodigt, sagde jeg og gik ind over
								Gulvet til hende og bøjede mig over hende og tog hendes Haand.- Er der noget i Vejen, Hedvig? Hvad er det med de lyse
								Nætter?Hun rystede paa Hovedet.- Kan du ikke sige mig det? spurgte jeg.- Jeg ved det ikke, sagde hun og saa ud paa Himlen, der i
								Mord stod som en bleg Bund gemt under et Tæppe af sølvmorhvide
								Skyblade.- Hedvig, sig mig det! bad jeg.- Det er blot det, begyndte hun langsomt og standsede,
								- det er blot det, at jeg sidder og føler mig saa ensom
								- - Og da jeg tav, blev hun ved, mens hun saa ud
								over Haven:- Jeg kan ikke gøre for det, Johannes, og jeg ved, at det
								er Synd imod dig; men jeg bliver saa beklemt om Hjærtet, naar jeg
								tænker paa, hvor ung jeg er, og at jeg sidder her og ser bestandig
								det samme og kommer ingen Vegne, alt det jeg tænker og længes. Aa,
								du ved ikke, hvor det er frygteligt at være angest for hver Dag, der
								gaar, og føle Tiden saa kostbar. Jeg synes somme Tider, at jeg
								bliver saa gammel, og saa har jeg oplevet saa lidt og spildt de
								eneste Aar, man har at leve i.Hun vendte sig om imod mig og saa op paa mig med to blanke, blaa
								Øjne, og hendes Haand, som havde ligget slapt og viljeløst i min,
								klemte fast om mine Fingre.- Johannes, bad hun, rejs med mig, blot en kort Tid, blot
								et Par Uger bort herfra!Jeg løsnede langsomt min Haand fri af hendes.Bort fra vort Hjem? spurgte jeg.Hun nikkede og famlede efter min Haand, men jeg vendte mig og gik ind
								i Stuens Halvmørke. Saa kom jeg langsomt tilbage og standsede hos
								hende.- Hedvig, sagde jeg, du som ved, at det eneste, jeg bryder
									 mig om, er at være ene med dig.
								Hvad er det, du længes efter? Jeg forstaar dig ikke.- Johannes, vi har været ene i to Aar, svarede hun.- Ene! gentog jeg og saa paa hende.Men hun vendte sig mod Vinduet og sukkede.- Kan vi ikke være ene, fordi der er andre om os? spurgte
								hun træt.- Aa jo, svarede jeg og afbrød pludselig mig selv
								- - Nej, jeg forstaar dig ikke, sagde jeg,
								- jeg forstaar dig ikke! Hvor falder du paa alt det netop
								nu?Hun sad lidt tavs.- Netop nu er det saa lyst ude! sagde hun saa. Og lidt
								efter føjede hun stilfærdigt til:- Du ved ikke, hvor længe jeg har tiet med det, -
								du ser ingen Ting.- Hedvig, spurgte jeg og støttede min flade Haand mod
								hendes Sybords Plade, - er det mig, du længes bort fra, er
								det mig, der spilder Dagene for dig?- Nej, det ved du godt, sagde hun og saa rolig op paa mig.
								Jeg ved jo ingen Ting, siger du, og naar du taler, som du gør, saa
								- -- Hvorfor vil du nu være ond? afbrød hun bønligt. Jeg
								vidste ikke, du vilde tage det saadan, ellers skulde jeg nok tiet
								stille.- Nej bliv dog endelig ved! sagde jeg tørt og gik atter ind
								over Gulvet. - Det er jo kun godt, at jeg ved, at du keder
								dig i dit Hjem!Hun sad lidt uden at svare og flettede Fingrene sammen, saa Ledene
								knagede.- Ja - værre end keder mig! sagde hun koldt.Jeg standsede et Øjeblik og saa hurtigt hen paa hende. Saa gik jeg
								gennem den aabne Dør ind paa mit Værelse og lukkede langsomt efter
								mig.Jeg er træt og kan ikke sove, mit Legeme er træt og al Bevægelse i
								min Sjæl er standset. Jeg har lænet mig tilbage i Sofaen og sidder
								og ser ind paa Maaneskinnet.Jeg er som to Personer. I mit Hjærte vaagner mine Minder og vikler
								sig fri og glider imod mig og forbi mig som Taager over et
								Vandspejl, og jeg følger mine egne Tanker som den, der ude fra Vejen
								ser ind i en stille Have, hvor et Menneske gaar og pusler og graver
								uforstyrret, bøjet mod Jorden.... Sommernatten igennem sad jeg ved mit Skrivebord og læste og
								skrev. Da jeg saa op, stod Dagningens blaa Luft bag de duggede
								Ruder, og jeg hørte de vaagnende Fugle pippe udenfor i
								Morgenstilheden.Og skønt Timer var gaaede og Natten leden, siden jeg i Vrede var
								gaaet og havde ladet hende, som jeg elskede, ene uden Godnat, sad
								jeg vaagen under Mindet og havde pint mig kun faa Sider gennem
								Sanskritvers og Noter, - jeg huskede intet af det, jeg
								havde læst. Jeg vidste kun, at min Vrede langsomt var brændt sammen,
								til den laa som en hed Aske i min Sjæl og martrede mig som den, der
								havde været opfarende og ond og haft Uret, og min Brøde var vokset,
								mens Angeren skruede mine Tanker paa Pinebænk. Ikke et Øjeblik havde
								hun været mig af Sinde, og for hver Note, jeg havde skrevet ned,
								havde min Længsel drevet mig mod at rejse mig og gaa ind i
								Sovekammeret for at kysse de Øjne, jeg vidste havde grædt, og for at
								trygle mig den Tilgivelse til, der stod for mig som den eneste Vej,
								der førte ind til Dagen i Morgen.Men hver Gang blev jeg siddende og saa paa hendes Billede, der stod
								foran mig paa Skrivebordet, saa paa hendes blonde, knejsende Profil,
								hvis Blik ikke søgte mit. En Vægt i mit Hjærte tyngede min Vilje og
								holdt mig tilbage. Jeg følte mig ensom drevet uden for mit Livs
								trygge Hegn, og jeg bar endnu i mine  Aarer den Kulde, der havde suget mit Blod bort under Huden det
								Øjeblik, hun sagde mig, at hun længtes bort fra vort Hjem. Jeg havde
								set i hendes Øjne og hørt paa hendes Stemme, at hun forstod, hvor
								smertefuldt hun saarede min Kærligheds Egoisme, og at hun bad saa
								inderligt, at hendes Ord ikke maatte gøre mig bedrøvet, de
								stilfærdige, nænsomme Ord, der havde ramt mig som et Jordskred under
								mine Fødder.Sørgmodig og alene sad jeg i den stille Dagningstime og tænkte paa,
								hvad hun og jeg havde ejet sammen af Lykke i de tre Aar, der var
								gaaede, siden vi første Gang mødtes. Blegt og glædeløst saa jeg det
								alt sammen for mig og følte mig frygtsom og uden Ret til at kalde
								til Live de Minder, hvis Sjæl var hende, som jeg havde saaret. Jeg
								saa de tre Aar for mig som en fjern, lys Stribe under en mørk
								Himmel, Minderne gled saa hjemløst Igennem mit Hjærte, og min Tanke
								strøg som en træt Maage mod de Aar, der som en fast Strimmel Land
								dukkede op yderst i Horisonten, de Aar, jeg havde delt med ingen,
								min Ungdoms menneskefjerne, ensomme Øland.Jeg skød Skrivebordsstolen tilbage og aabnede Døren ind til
								Dagligstuen. En skær, sørgmodig Tavshed blundede mig i Møde fra den
								stille Stue, hvor det graa Dagningslys laa som en fin Dis over
								Møbler og Væggenes Billeder. Jeg gik hen til Vinduet, hvor hendes
								Sybord stod, og hvor hun havde siddet den foregaaende Aften. Sytøjet
								laa kastet over Sykurven, og i en lang, hvid Traad hang Naalen ned
								mod Gulvet, og Fingerbøllet spejlede sig i Bordets blanke Plade ved
								Siden af det aabne Etui. Jeg tog Naalen og hæftede den langsomt fast
								og lagde Sytøjet sammen og Fingerbøllet i Etuiet og blev staaende en
								Stund med Haanden hvilende . paa det sammenlagte Stykke Linned.I Vinduet duftede en højstammet Neries blegrøde Blomster, og udenfor
								hang under Termometerets Kvægsølvkugle en stor, klar Draabe af Dug.
								Jeg skød begge Vinduer op. Over den store  Poppel i Villahavens Hegn hvidnede højt
								oppe Himlen, og Fuglene støjede nede i de vaade Buske. Men jeg frøs
								i den kølige Luft, og Gryets Stilhed tyngede mit Sind og pinte mig i
								min nervøse Træthed.Jeg lod Vinduerne staa og gik ind i Sovekammeret og hen tif hendes
								Seng.Med det blonde Haar løst ud over Puden og den ene Haand lukket om en
								Fold i Lagenet laa hun og sov. I rolig Aanden steg og sank Brystet
								under den hvide Natkjole, og over de søvnstille Træk laa Dagslysets
								Fred.Jeg tog hendes Haand og bøjede mig ned over hende.- Hedvig! hviskede jeg.En svag Trækning i hendes Legeme fik Sengens Tæppe til at bevæge sig.
								Saa slog hun Øjnene op og saa et Øjeblik stift og forvirret paa mig,
								og saa vaagnede hun helt og skød sig som skræmt tilbage i Sengen og
								trak sin Haand til sig.- Hvad vil du? spurgte hun hastigt og saa roligt paa mig og
								blev liggende med Læberne let sammenpressede.- Hedvig, glem hvad jeg sagde i Aftes! bad jeg. Hendes
								Mundvige sænkede sig i et bittert Smil, og hun svarede ikke.- Du maa ikke tie saa længe, Hedvig! sagde jeg, -
								hvorfor vil du ikke tale til mig?- Hvorfor? gentog hun, - fordi jeg ikke har noget
								at sige dig.- Jo du har, Hedvig! - vi maa tale sammen, vi er
								jo ikke Fjender!- Du bruger saa store Ord! svarede hun. Jeg rystede paa
								Hovedet.- Herregud, sagde jeg, har du slet ingen Medlidenhed med
								mig? Vil du begynde forfra, Hedvig?- Medlidenhed med dig, gentog hun træt, - aa jo,
								det har leg.Jeg tav. I det stille, lyse Kammer summede henne i Vinduet en vaagnet
								Flue og slog i smaa, dumpe Smæld mod Ruden.- Du ved ikke, hvor forpint jeg er, sagde jeg omsider. Det
								er min Skyld alt sammen, Hedvig. Jeg har siddet hele Natten og lidt
								derunder. Men forstaar du da ikke, hvor ondt det gjorde mig at høre
								dig tale, som du talte? Jeg syntes, dine Ord tilintetgjorde alt det,
								der havde været mig mest til Glæde.Jeg famlede efter hendes Haand og tog den, og hun lod mig beholde
								den.- Du tænker kun paa dig selv! svarede hun.- Det er saa svært for mig at tænke mig din Lykke skilt fra min, - det kan jeg ikke. Jeg
								er lykkelig, naar du er glad! sagde jeg og legede med hendes Fingre.- Ja - og blot du er lykkelig, saa kan alle andre
								være, som de vil! svarede hun. Ved du, hvor tit jeg for din Skyld
								har gaaet og forsøgt at vise mig glad, og skjult, hvor træt og alt
								andet end glad jeg var? Og ved du, hvor mange Gange jeg har været
								ved at sige, hvad jeg sagde i Aftes, og tiet stille for din Skyld?
								Og naar jeg saa endelig ikke kan bære det længer, saa har du ikke
								Ord for andet end for den Uret, det er imod dig!Jeg stod lidt og tav.- Hvad tror du da, jeg har siddet vaagen over i Nat,
								spurgte jeg saa, og hvad tror du, det er, der har pint mig og piner
								mig, naar det ikke er det, at jeg føler, hvor snævert jeg har gaaet
								ved Siden af dig og nøjedes med min egen Glæde?- Har gaaet og vil blive ved at gaa, Johannes! sagde hun.
								Du ved ikke, hvor det har pint mig lige fra
								den Dag, vi blev gifte, fra den første Morgen jeg vaagnede her, og
								du var staaet op og gik inde i Stuerne og saa paa Brudegaverne og
								var mere optagen af dit ny Hjem end af mig, som laa alene her inde.
								Du ved ikke, hvor forladt du gjorde mig, saa forladt, at jeg ikke
								engang kunde græde.Jeg bøjede mig ned over hende, uden at se paa hende.- Vær god ved mig og tilgiv mig! hviskede jeg.Hun laa længe og saa sørgmodig paa mig med sine blaa Øjne. Saa
								løftede hun den Haand, hun havde fri, frem under Tæppet og strøg mig
								blidt gennem Haaret, mens mit Ansigt hvilede gemt i hendes Pude.- Du maa ikke tro, hvad jeg sagde i Aftes, hviskede hun,
								jeg er ikke ked af mit Hjem, jeg er blot saa træt somme Tider. Jeg
								løftede mit Hoved fra Puden.- Nej, jeg tror det heller ikke, Hedvig, jeg tror det ikke,
								og jeg vil gerne rejse med dig! sagde jeg.- Nu skal du blot tie og gaa i Seng og se at sove! svarede
								hun og gjorde med et let Tryk sin Haand fri af min.Jeg har rejst mig fra Sofaen og lukket Døren ind til Dagligstuen
								mørkeræd og angest for Maaneskinnet og Ensomheden derinde,
								- jeg sidder paa en Stol ved Siden af mit Skrivebord, tæt
								ved Lampen, og stirrer hen paa Døren ud til Entreen og trygler i min
								Sjæl om at se Døren aabnes, ligegyldigt for hvem, for en
								vildfremmed, blot for et levende Væsen, der kommer for at tage mig
								ved Haanden og føre mig med sig, bort fra denne Stue, som jeg ikke
								ejer Mod til at forlade - -Og som jeg sidder og fryser og strider med min vaklende Vilje, lister
								sig bag paa min Sjæl Billedet af den tætte Hasselgang den Aften, jeg
								første Gang saa Hedvig. Jeg føler dens fugtige Halvmørke om mig og
								den pludselige Skælven, der kom over mig og strøg alle mine Tanker
								ud, da jeg løftede Hovedet og saa mig ene Ansigt til Ansigt med
								hende, som hun stod der i storskygget, lys Straahat og hvid Kjole.
								Og jeg føler den hede  Stivnen af
								hele mit Væsen, da hun saa paa mig og bøjede sit blonde Hoved i en
								stum Hilsen. Fuld af forvirret Højtidelighed blev jeg staaende, mens
								hun langsomt gik videre. Og alt det, jeg søgte at tænke mine Tanker
								i Ligevægt igen, frugtede ikke. Jeg var ikke den, jeg havde været
								faa Minutter i Forvejen. Jeg havde ingen Tanker mere. Der var saa
								pludselig kastet noget ind i min Sjæl, noget, der slugte min Fortid,
								mine Vaner og Minder og Vilje og fyldte mig helt med højtidelig
								Fryd. Der var kun det i mig, og for det levede og aandede jeg og
								vidste af intet andet. Som en rolig Almagt kom det over mig, en
								rolig Almagt, der førte mine Skridt og holdt mig saa vaagen, som
								havde jeg aldrig kendt Søvn - -Og de otte Dage, der fulgte, de otte Dage, hvor hun Time for Time
								gled imod mig, til hun sænkede sin milde Kærlighed i min Rus af
								Styrke, - hvor jeg sugede hende ind i min Ensomhed og
								fyldte den med hendes Stemme og gjorde mit Liv lykkeligt, saa
								ubekymret og tryg i min Besiddelse - -Den lyserøde Vifte, som jeg fandt i Gaar - - i et
								Nu er mine Tanker skiftede.Jeg ser den lyserøde Vifte paa Æskens hvide Bund, Fjerviften, som vi
								købte det første Aar, vi var gifte, til det eneste Bal, vi gik til,
								- den lyserøde Vifte, som jeg fandt igen i Gaar.Saa blege i det røde som hendes Hænders Negle krusede dens smaa,
								bløde Dun sig over hinanden -Hvor de levede, naar jeg aandede over dem! Hver lille Fjer bevægede
								sig!Og det var Aar, siden jeg havde set den, og jeg vidste alt det forbi,
								som den var Vidne til. Men gennem mit Hjærte gik en hed  Strøm, og det var, som vaagnede der i
								Dunenes Rosenreder Ord, som nu er døde, Ord fra den Gang hun, der
								bar den, var min, Ord fra min Sjæls Fester. Og mens mit Hjærte
								pintes, saa jeg for mig hende, hvid og lykkelig, dansende gennem
								Salens Lys og Larm og, hver Gang hun strøg mig forbi, med et Blik
								lyse sin Elskovs Velsignelse over mit Hjærte. Og jeg fandt igen
								Duften af hendes kølige Haar, af hendes Hoved, som laa mod min
								Skulder, da vi sad i Vognen hjem, og som jeg tog mellem begge mine
								Hænder og kyssede over Pande og Isse og Mund, mens hun saa paa mig
								rig ved min Kærlighed.Mine Hænder skælver, som de skælvede i Gaar, da jeg bar denne Vifte
								paa Plads igen, forsigtig, som man bærer et troskyldigt Barn.Op bag alt det, som siden er hændet, dukker spredt og i Stumper Timer
								og Øjeblikke fra de første Aar, hun var min, Sekunder af Lykke. Som
								forhekset Guld, som en Spøgelseskat ruller det ind over Gulvet, og
								min Sjæl sanker og sanker, samler det i Krogene, alle Vegne, og
								bøjer sig rugende over det - -Jeg sidder i den Stue, der er min og hendes.Der paa Reolen staar den Hylde fuld af Bøger, som er hendes, de
								Bøger, som jeg læste højt for hende, og som hun skrev sit Navn i,
								mens jeg stod bøjet over hende og lo ad hendes buttede, snirklede
								Skrift - -Hedvig Prahl skriver hun og ser op paa mig og rødmer hver Gang og ler
								af min pedantiske Latter. "Marie Grubbe",
								"Niels Lyhne", "Gertrude
								Coldbjørnsen", og hendes Bibel, Turgenjews "En
								Jægers Dagbog", - ned over dens brune Ryg
								hænger røde Silkesnore, en ved hvert af de smaa Evangelier, hun
								fandt sig mellem dens Blade - -  Inde i Dagligstuen sidder vi og læser. Hun
								sidder ganske stille og syer. Men hver Gang jeg standser, ser hun op
								paa mig med sine blaa Øjne, blaa som Himlen en Sommermorgen, naar
								Solen staar under Horisonten og fylder den stille Luft med Dagens
								Lys, saa skinnende blaa, som steg hendes Sjæl som en vaagnet Fugl
								med duggede Fjer højt op over morgentaagede Enge. Jeg rører mig
								ikke. Min Kærlighed bliver saa rig og tavs, og jeg læser videre,
								mens mit Hjærte beder for hende og for mig selv, beder for vor
								ensomme, lærkejublende Lykke - -Og jeg gaar og kommer, Dag ud og Dag ind. Men hvor saa Dagen finder
								mig, ligger mit Hjærte under min Dørtærskel, og hun, som jeg elsker,
								smykker Tærskelens Træ med BlomsterMit Hjem er Eventyrets Bjærg, lukket og skjult for alle, aabent for
								mig alene - -Og hun og jeg gaar ud, og Gadernes Menneskemylr summer om os. Vi ler
								og holder os tæt til hinanden, stolte, som havde vi i et Øjebliks
								Lune formummet vore skinnende Sjæle.Hvor det alt sammen er længe siden. Der ligger som et klamt
								Spindelvæv omkring mit Hjærte, og jeg sidder som en syg og rokker
								vidløst med Hovedet. Min Sjæl er i Opløsning, og Minderne mylrer som
								Orme, der gnaver -Jeg lukker Øjenlaagene, presser dem med Vold tæt sammen, og en vag
								Rædsel gennemfarer mit Blod, - jeg mærker ikke Øjestenene
								bag Laagenes Hud, mine Øjne er to tomme, iskolde Huler, mine Øjne er
								brændte til Aske - -Og jeg glemmer i samme Nu Rædslen og ser for mig det sketes stirrende
								Medusahoved, og paany gynger Mindernes Bølger  gennem mit Blod og griber min Sjæl og
								bærer den fjern fra min Vilje.. . . Jeg ligger vaagen en Morgenstund, hun og jeg. Gennem den
								nedrullede Persienne i Gavlvinduet strømmer Solskinnet ind over det
								blaamalede Tagkammer og striber Gulvet og Bordet, og jeg rejser mig
								i Sengen og gaar over Gulvet hen til Vinduet og spiler med Fingrene
								Persiennens Tremmer fra hinanden og ser ud i Solskinnet.- Hedvig, siger jeg, kom en Gang! korn herhen, skal du se
								Havet!Henne i Sengen under den skraa Væg drejer Hedvig sit blonde Hoved
								over imod mig og rejser sig og kommer hen til mig.- Nej, hvor her er smukt! udbryder hun, idet jeg trækker
								Persiennen i Vejret. Luk dog op!Jeg skyder Krogen af begge Vinduer, og en Bølge af frisk Strandluft
								slaar ind om os og fylder Værelset, mens det duse Sus af Brændingen
								høres op over den hvide Sandvej, der fører fra Stranden lige op mod
								Gavlen.- Hørte du det ikke i Aftes, da vi kom? spørger hun.- Havet? svarer jeg og ryster paa Hovedet.- Jo, jeg hørte det i Mørket! siger hun.- Er du glad nu? spørger jeg og lægger min Arm om hendes
								Liv og ser hende ind i Øjnene.Hun svarer mig med et ømt, sørgmodigt: Du! der lyder som den kæreste
								Tak. Saa skyder hun lempeligt min Arm bort.- Jeg vil ligge lidt og høre paa det, mens du klæder dig
								paa, siger hun og ser langt ud over det flimrende Hav og gaar
								tilbage til Sengen og lægger sig stille og ser op i Loftet.Ind gennem de aabne Vinduer stiger pludselig en hæs Anderabben, der i
								vraltende Takt bæres forbi nede under Gavlen, til den bliver, borte
								inde mellem Kroens Længer. Og atter summer  Strandens dybe Brus, og de hvide Gardiner
								vifter frem og tilbage.Jeg klæder mig ganske sindigt paa, og da jeg langt om længe er
								færdig, gaar jeg hen til Hedvig og kysser hende.Saa gaar jeg hen og aabner Døren. Men før jeg lukker den efter mig,
								vender jeg mig halvt mod hende.- Staa snart op og kom ned til mig! beder jeg.Saa gaar jeg.Jeg kommer ned ad en knirkende Loftstrappe og ud foran Gavlen, ud paa
								Vejen, og gaar i Sol ned mod Stranden. Mine Sko synker i det hvide
								Sand for hvert Skridt, jeg tager, og Solen brænder lunt gennem min
								hvide Sommerdragt. Inde langs Vejens Sider højner lave Sandtuer sig,
								overvoksede med stift struttende Marehalm. De lange, slanke Blade
								staar blaalige og blanke i Solskinnet, og inde bag Sandtuerne til
								begge Sider lyser Dagen mellem straatækte Fiskerhytter, hvis Døre
								staar aabne i Morgenstilheden, og der driver en svag Lugt omkring
								mig af Salt og Tang og soltørret Fisk.Saa munder Vejen ud mellem en lang Række gule Klitter, og jeg staar
								paa den flade, faste Strand. Op over en Bund af vaade Rullesten
								krummer den lette Brænding sin glatte, gennemsigtige Bølgeryg og
								skyder sine Skumperler ind over det sugende Sand. Foran mig breder
								sig ud mod Horisonten det blaa, blinkende Hav aabent og nøgent og
								med en eneste Skonnert langt ude som et fjernt Taagerids midt i
								Solflimmeren.Jeg ser ned over Stranden. Tæt ved mig staar et graamalet Badehus
								halet op paa Sandet, og længere borte, saa langt jeg kan se, tegner
								tjærede Baade deres sorte Skrog paa den gule Flade.Jeg driver uden om Badehuset og følger Havstokken og føler mine
								Skosaaler fugtige af det vaade Sand.Men Brændingens ensformige Brus trætter mig, og Havets aabne Ensomhed
								strømmer med Vinden ind over mig og spiler  sig ud om mig, saa jeg føler mig lille og
								fremmed. Jeg vender om og gaar tilbage den Vej, jeg er kommen, og
								ser ikke til Siden, og jeg mærker intet uden, at Solen bager min
								Ryg, og at Sandet bliver tungt at træde i, da jeg drejer op mod
								Huset.Oppe under Gavlen standser jeg og hører Hedvig gaa og synge inde i
								Værelset bag de aabne Vinduer.- Kommer du snart? raaber jeg op mod Vinduerne.Jeg hører langt inde i Værelset hendes Svar, at hun kommer straks, og
								et Øjeblik efter træder hun fra Krolængens Skygge ud i
								Morgensolskinnet.En lyseblaa Bomuldskjole sidder glat og slankt ned om hende, helt
								ensfarvet blaa, med en Bort af hvide Blomster for Haandledene og
								over Fødderne, og en stor, korngul Straahat skyder sig ned over
								Pande og Bryn, løftet let i Nakken af den blonde Haarknude,- Kom saa! siger hun og tager mig i Armen og drejer mig
								rundt.- Ned paa Stranden? spørger jeg.- Nej ind at drikke Te! svarer hun.Saa gaar vi ind i Gaarden, hvis gule Grus og hvide Længer skinner i
								Solen, og kommer over et lindeskygget, dugvaadt Stentrin ind i en
								stor tom Forstue, hvor Jagttasker og Bøsser og Regnslag hænger ned
								ad Væggens Kalk; i en Krog rager en Baads sammenrullede Sejl op over
								Stokke og Paraplyer.Og saa staar vi i Spisestuen.Tværs igennem den lange, lavloftede Stue strækker sig et bredt Bord
								under en hvid Dug, og ind gennem den aabne Havedør og de lave
								Vinduer ligger Flager af Solskin over Bord og Gulv.Inderst i Stuen, oppe for Bordenden, sidder en høj, skulderbred Mand
								i lysegraa Jakke og støtter sit runde, tætklippede, rødblonde Hoved
								i et Par solbrune Hænder. Han ser hen paa  Hedvig og mig med to graa, brynløse Øjne
								og bøjer sig, siddende, til en tavs Hilsen. Paa Gulvet ved hans
								Fødder løfter en Hund sit brunskjoldede Hoved og knurrer svagt.
								Flirt! mumler han, og Hunden tier, og han bliver siddende med
								Albuerne paa Dugen og ser frem for sig gennem den lyse Stue.Vi sætter os, og Hedvig tager en hvid Sten-Tepotte, der staar foran
								os paa Bordet midt i en Kreds af blaamalede, lave Kopper, og
								skænker. Vi drikker i Tavshed. Ude i Haven daler blinkende Bladfnug
								ned gennem Solskinnet foran den aabne Dør, og et Par Spurve tumler
								skingrende fra Tagskægget ned i Gangens Grus og flyver videre og
								bliver borte. Henne paa Gulvet foran Bordenden sukker Hunden i
								Halvsøvne.Omsider rejser vi os. Jeg tager i den gule Messinglaas for at gaa ud
								gennem Forstuen, men Hedvig er gaaet hen i den aabne Havedør og
								staar, mens hun sætter sin Hat paa, og ser ud i den smalle Strimmel
								Have, hvor et Par gamle Træer løfter deres Løv over en grøn,
								blomsterløs Plæne og spænder deres Kroner fra Længens Tag over til
								det høje, graa Plankeværk, der lukker for Haven.- Vi kan vist komme denne Vej! siger hun og ser hen paa den
								høje Skikkelse for Bordenden.Han sidder bestandig og ser frem for sig og rører sig ikke.Saa gaar vi ud i Haven og kommer gennem en knirkende Laage i
								Plankeværket ud paa den hvide Sandvej.Hedvig gaar og ser ud over det brede, blaa Hav, og som vi bedst gaar,
								skyder hun med eet sin Arm ind under min og knuger min ind mod sit
								Bryst.- Aa, du ved ikke, hvor jeg er taknemmelig! siger hun.Vi gaar langs Stranden nord paa. Fladt og lyngbrunt vokser Landet op
								af Havet, og højt over det nøgne Land og det ensomme Hav hæver sig i
								uendelig Ro den blaa Morgenhimmel. Langt ude til Søs og oppe over
								vore Hoveder lyner Solen i hvide 
								Ternevinger, og sølvgraa Maager duver op og bliver borte, hvilende
								paa det himmelblaa Hav. Yderst ude foran os, hvor Strandens Linie
								slipper, rejser i Sollyset et Fyr sin mørke, slanke Stensøjle.Hedvig har sluppet min Arm og gaar et Stykke foran mig og nynner, og
								en Gang imellem kommer jeg hen til hende og viser hende Sten, som
								jeg finder i Sandet, og som jeg vil tage med hjem og gemme.Vi bliver ved at gaa, ene med Maagerne og den saltfriske Vind og
								Havstokkens lange Række evindeligt trillende Skumperler, -
								bliver ved at gaa, ud forbi Fyret og ind mellem høje Klitter, hvor
								hvide Sandvægge blænder i solhedet Stilhed og lukker om os, saa vi
								intet ser uden Sand og Sol og oppe paa Klitternes Rygge strittende
								Marehalmstuer, der tegner sig mod Himlen og vifter stift frem og
								tilbage for Vinden fra Havet.Og saa staar vi atter paa Strandens lave, aabne Sandmole.Ind imod os kommer ude fra Horisonten det blaa, strømmende Hav, og
								hen over Havet og den solhvide Strand drager ustandselig Vinden og
								blafrer i Hedvigs Kjole og flytter langsomt Dun og faldende Fjer hen
								over Maagefødders Spor i Sandet og over tør Tang og tætte Flager af
								Rullesten.En Tid lang bliver vi staaende tavse. Hedvig ser ud over Havet, og
								jeg staar og holder paa min Straahat og følger med Øjnene et
								halmgult Flaskehylster, som ligger og flakker frem og tilbage i
								Havstokken.Saa kommer der pludselig en Sø, der løber højere op end de forrige.- Tag dig i Agt! Nu bliver du vaad! siger jeg og ser ned
								paa Hedvigs Remmesko.Hun flytter sig paa Taaspidserne et Par smaa Skridt baglæns og ser
								forsigtigt ned paa sine Fødder og vender saa atter Øjnene mod Havet
								og Horisonten.Men jeg bliver staaende og tager ikke Øjnene fra hende.- Hvorfor ser du saadan paa mig? spørger hun pludselig og
								drejer Hovedet og stryger et Par flagrende, lyse Haarlokker bort fra
								Kinderne, der rødmer af Sol og af den friske Vind.- Du skulde vide, hvor smuk du er, som du staar der! svarer
								jeg. Jeg har aldrig set dig saa smuk før. Hedvig ler.- Nu bliver du nok galant! siger hun. Jeg ryster paa
								Hovedet.- Galant! - Det er aldrig faldet mig ind, at et
								Menneske kunde se saa lykkelig ud! siger jeg.- Lykkelig, du! svarer hun, - jeg er mere end
								lykkelig! Du kan slet ikke finde Ord for, hvor glad jeg er!- Og saa ung, bliver jeg ved, og saa knejsende -
								og saa skær, - - jeg bliver helt forskrækket,
								naar jeg tænker paa, at det er med mig, du er gift, at jeg virkelig
								kender dig og tør tale til dig!Hedvigs Øjne skinner af Glæde, og hun rødmer højt op under den gule
								Hatteskygge.- Nej, hvor du kan gøre Nar! ler hun.- Jeg gør ikke Nar, Hedvig, siger jeg ganske alvorlig,
								tværtimod du, - jeg er beklemt om Hjærtet.- Mener du det virkelig? spørger hun og skyder sin Arm ind
								under min.Jeg nikker, og vi begynder at gaa hjemad. Jeg gaar og ser ned.- Synes du da ikke, her er storartet? spørger hun lidt
								efter.- Det ved jeg ikke, svarer jeg og tager ikke Øjnene fra
								Sandet Naar jeg ser paa dig, tror jeg, her maa være det!- Sig, at du synes det! beder hun.Jeg svarer ikke. Jeg gaar tavs med hendes Arm under min. Først da vi
								er naaede et Stykke ned ad Stranden, staar jeg pludselig stille og
								tager hendes Haand og giver mig til at svinge den frem og tilbage.- Hvad er der, Johannes? spørger hun og bøjer sig frem for
								at se mig ind i Øjnene. Hvad er det, du gaar og tænker paa? Du ser
								saa modfalden ud. Er du ikke glad?Jeg bøjer mig ned mod hendes Haand og slipper den pludselig.- Du skulde været gift med et helt andet Menneske! siger
								jeg og ser ud over Stranden.- Vær nu god! beder hun og lægger sin Haand paa min Mund,
								- hvorfor siger du saadan, - har jeg gjort dig
								saa meget ondt? spørger hun og ser bedrøvet paa mig.Men jeg svarer ikke, jeg tager hendes Haand og kysser den, og vi gaar
								tavse videre.Nej - du har intet ondt gjort mig - aldrig,
								Hedvig!Kan du høre mig, Hedvig, der hvor du er? - mit Hjærte. som
								lider, siger dig fri for al Skyld, - - kan du
								føle den milde Glæde, der rødmer min Sjæl, mens jeg løfter dig ud af
								min Sorg, hvid og god, som du gled ind i mit Liv, uden Skyld i den
								Fattigdom, der sulter mit Hjærte til Døde, - Hedvig, uden
								Skyld. Smelter Isen om dig, nu jeg siger dig, at jeg sidder ene med
								Forbandelsen, jeg, som stjal din Rigdom og bar den ind i mit Bjærgs
								øde Hule - -Det pisker mod Vinduet, skarpe, kolde Snekorn. Hvert Øjeblik slynger
								Blæsten en Byge af Sne mod Ruden. Skinnede Maanen ikke før,
								- skinnede Maanen ikke, og jeg hørte ikke Blæsten ?Hedvig - hvor er du i det Vejr?Ak, du hører ikke Sneen, - du, som er lykkelig nu!Ja, Barn, jeg tænker paa dig, - jeg sidder her langt borte
									 fra dig og tænker paa dig,
								- mærker du det? - forstyrrer det dig, at jeg
								varmer min Sjæl ved din Lykke - -Hvor den Sne taler hyggeligt til mig! Den bliver ved og ved saa
								trofast og ensformigt - som en god Ven, der kommer
								langvejs fra.... Og jeg kender Stemmen - denne milde Hvisken til min
								Sjæl - - og jeg ser for mig den flade, brune
								Hede.Jeg gaar med ham langsomt igennem den
								blomstrende Lyng. Det er Graavejr og stille, og Lyngen er vaad efter
								en hel Dags Regn. Jagtbøssen hænger i Rem over hans brede Skulder,
								og foran os traver Flirt, Hunden, med Snuden mod Lyngen, febrilsk og
								jagtsyg. Hvert Øjeblik fløjter han svagt og strammer Snoren, saa
								Halsbaandets Pigge borer Spidserne i Hundens Hals.Han er et Hoved højere end jeg, og hans brune, ternede Dragt sidder
								stramt om hans store Lemmer.- I Dag er her godt, siger han, blot nu Flirt vil holde sig
								fra Narrestreger!Langt borte foran os strækker Klitternes kullede Række sig, og op
								over Klitterne rager en Barks øverste Sejl regnvaade og mørke mod
								den graa Himmel.- Jeg vilde egentlig ønske, siger jeg, at De ikke fik Deres
								Lyst styret.Han ser bestandig frem for sig med sine graa, søgende Øjne.- Aa jo, svarer han omsider og føjer lidt efter til: De maa
								ikke ønske ondt over mit Krudt!Jeg gaar ved hans Side, og den dybe Stilhed strømmer imod mig klam og
								kølig, baaren af en sagte glidende Vind, og mit Blod hamrer i nervøs
								Angst for, at noget levende skal rejse sig og et Skud splintre den
								graa Tavshed og bore Døden ind i denne regnduggede Hedes ensomt
								aandende Sjæl.Saa bøjer han sig pludselig og smøger det piggede Halsbaand af
								Hundens Hals, og Hunden, som aander hæst og skælver over  hele Kroppen, sætter i Løb og jager bort
								over Heden i lange Zigzaglinier. Jeg ser dens hvide Ryg i rastløs
								Fart stryge over den mørke Lyng, dukke frem og forsvinde og dukke
								frem igen.Og paa een Gang suser tæt foran mig seks graa Fuglelegemer til Vejrs,
								suser fra Lyngen lynsnart og dødstille til Vejrs gennem den graa
								Luft, og før jeg faar løftet Hovedet, før mit Øje faar samlet deres
								Flugt, smelder et Skud, og jeg standser med et Ryk og ser ham,
								Maleren, Jægeren, sænke sin Bøsses Løb og staa stiv som jeg og
								stirre frem over Lyngen.I lange, pilsnare Sæt kommer Flirt jagende ned imod os. Saa sagtner
								den pludselig sit Løb og stryger frem og tilbage, pløjende Lyngen
								med ludende Hoved, og staar et Øjeblik og traver saa langsomt hen
								til os.- Traf De? spørger jeg.- Ja! svarer han og tager en graa Fugl op, som Flirt med et
								Kast med Hovedet har slængt i Sandet foran ham.Jeg staar og ser paa Fuglen i hans Haand. Den er graa som Skyerne
								over os, og dens Hoved hænger slapt ned mellem hans Fingre. Næbbet
								er lukket, og det Øje, jeg ser, brustent.- Hvad er det for en? spørger jeg.- En Spove, svarer han og stikker Fuglen i Tasken,
								- en Regnspove. Saa De den ikke falde?- Nej.Han smiler godmodigt uden at se paa mig.- Den sank som Bly! siger han og lukker med et Knæk Løbet,
								som han har ladet paany.Saa gaar vi videre.Jeg træder forsigtigt og dæmper min Aanden. Jeg kan mærke, hvor hver
								Nerve munder i min Hud, og jeg længes i kvælende Spænding efter det
								næste Skud; alle mine Tanker brænder sammen i Længsel efter at høre
								et nyt Skud smælde, og jeg glædes ved denne rappe Død, der driver
								Livet i susende Fart foran sig.Vi gaar langsomt, og hvert Øjeblik søger hans Blik Flirts hvide Ryg,
								og hver Gang Hunden standser langt inde mellem Lyngtuerne, staar vi
								stille, og jeg hører hans Haand med et let Slag lukke sig om Bøssen.Men bestandig ligger Heden tom og ensom hen, og intet pletter den
								vide Lufts gennemsigtige Graa, og Flirt jager længere og længere
								bort og hører ikke hans Fløjten.- Nej, siger han omsider og kaster Bøssen i Rem over
								Skulderen, her er ingen Ting!- Ja ja, svarer jeg træt, saa maa vi vel vende.- Lad os gaa op paa Klitterne og se lidt paa Stranden!
								siger han.- For at skyde? spørger jeg.- Nej bare for at se, svarer han, - jeg tror
								Solen gaar pænt ned.Vi gaar til for at naa den lave Række Banker, der tegner sig runde og
								mørke mod en lys Strimmel Himmel, en lang, blegrødLysning, der har løftet de tunge Regnskyer og skudt dem ind over den
								flade Hede, tættere og tungere mod Horisontens stilleBleghed.Saa staar vi omsider paa Kammen af en Klit; Sandet under vore Fødder
								er hamret fast af Regnen, og foran os breder Havet sig let kruset og
								lysende under Himmelstribens Skær.Vi staar tavse, som vi er komne. Solen er lige sunket, og Himlen i
								Vest gløder af et svagt Rødt, der farver Skyernes lange, blødt
								buklede Bræm. En Tid lang dvæler dette Røde og fylder Stilheden som
								med en mildt varmende Dugg af Lys. Saa skifter det umærkeligt,
								ganske langsomt og bliver til et blegt lysende, tyndt Gult, og min
								Sjæl, som er fyldt af Ensomhedens Højtid, føler dette Skærs stille,
								stigende Skiften, som flød der imod mig fra et uhyre Orgels Piber en
								enkelt, dyb, længe lydende Tone, 
								der langsomt stiger og glider over i en høj, skær, dvælende Klang af
								uendelig Klarhed.Og jeg svimler under en Lykke, der strømmer fra mit Hjærte og hvisker
								til mig hendes Navn, hvisker det gennem hver
								Fiber i mit Legeme, hvisker det i det uendelige, mens Skæret fra
								Himlen lyser om hendes Billede i min Sjæl og smelter Hav og Jord og
								Himmel sammen til et luftsitrende, grænseløst Rum, fyldt af et
								hvidt, uendeligt Lys, der bader i sin fredlyste Glans hendes og min
								Lykke.- Lad os gaa! siger jeg og vender mig for at gaa ned ad
								Klitten, drevet af en blødende Længsel efter at se hende, som min
								Sjæl taler til, efter at se hende og dele med hende den Lykke, som
								mit Hjærte er for trangt til at rumme, og som i al sin Vælde er kun
								som et Barn i Blund, før hendes Smil har hilst den.Han hører mig ikke straks og bliver staaende og ser ud over Havet.
								Jeg har naaet Lyngen, før jeg hører hans Stemme bag mig.- Er De sulten? raaber han.Jeg vender mig og ser ham staa paa Klittens Top, mørk og stor mod den
								lyse Horisont, med Bøssepibens sorte Silhuet ragende stift op over
								den højre Skulder. Han ser ned mod mig, og jeg bliver staaende og
								venter, mens han langsomt nærmer sig. Saa følges vi tavse. Kun en
								Gang imellem taler han, et Par ligegyldige Ord blot, og ikke en
								eneste Gang møder mit Blik hans Øjne. Han ser bestandig frem over
								Heden, frem mod Byens lave Huse, der langsomt vokser os i Møde. Smaa
								og ludende og hvidkalkede staar de i Stimmel under den blaasorte
								Regnskumring i Øst, stille og hvide som en Flok skræmte Faar.Jeg længes og er utaalmodig. Det er en Evighed siden, synes jeg, at
								jeg saa Hedvig, og jeg føler mig ensom og forstaar ikke, hvorfor jeg
								gaar her og har gaaet her i Timer med en Mand, som  er mig fremmed. Jeg ser hende bestandig,
								som hun staar i Laagen med Paraplyen over sit blonde Hoved og
								skutter sig for Dryppet fra de vaade Træer og nikker efter mig, glad
								over, at jeg gaar alene, gaar uden hende, og det kommer mig for, som
								maa hun staa der endnu - -- Kan man se Kroen herfra? spørger jeg en Gang.- Kroen? gentager han langsomt, nej - -Men saa er det, som om hans graa Øjne pludselig udvidedesig, og han skyder med et Skulderkast Bøsseremmen længereind over Skulderen.- Jo, Kroen, siger han, det er det høje Tegltag der inde
								over Rønnerne!Og som for at undskylde sin Adspredthed spørger han:- Er De ked af at gaa her?Jeg mumler noget om den glatte Lyng, og han tier.Omsider naar vi de første Huse og staar et Øjeblik efter i Kroens
								Spisestue, - et Øjeblik efter, thi jeg mindes intet, jeg
								ser intet, før jeg staar i den halvmørke Spisestue hos Hedvig, der
								sidder paa en Puf under det aabne Vindue. Tæt oven over Vinduet
								støjer Spurvene under Tagskægget, og ind i Værelset lyder det tunge
								Klunk af Draaber, der drypper langs Længen i den stille Aften. Han er gaaet paa sit Værelse.- Naa, er du der? siger hun og ser op paa mig.Hun vender Ryggen til Lyset, og jeg kan ikke se hendes Træk, men jeg
								føler hendes Øjnes Kærlighed gløde over mig.Men hun rejser sig ikke, hun er ikke løbet hen til mig, intet af det
								er sket, som jeg har gaaet og fablet sammen i mit Hjærte. Hun bliver
								siddende tavs og ser paa mig.- Har du længtes efter mig? spørger jeg og søger at skjule,
								hvor pludselig forstemt jeg staar.- Nej! siger hun og smiler og ryster paa Hovedet.- Har du ikke? siger jeg og sætter mig hos hende. Vil du
								ikke være ved det? Jeg har savnet dig hele
								Tiden!- Du! siger hun og klapper min Haand. Saa føjer hun til:- Jeg har siddet her og syet. Saa sidder vi tavse en Tid
								lang.- Saa du Solen gaa ned, spørger hun omsider; den gik vist
								smukt ned?- Ja den gik smukt ned, svarer jeg; vi stod paa Klitterne,
								- blot du havde været med!-- Jeg saa det lysne hen under Skyerne og helt
								ned i Haven, siger hun.Jeg svarer ikke, og vi sidder atter tavse i Halvmørket, jeg med
								hendes Haand i min.Der kommer en Pige ind og giver sig til at dække Bordet, og uden for
								det aabne Vindue begynder Regnen sagte at sive gennem Træernes Løv,
								og tunge Draaber slaar mod Buskenes Blade.Saa tænder Pigen Lampen, og han kommer, og vi
								gaar til Bords. Ingen af os taler. Han sidder, som han plejer, og
								ser frem for sig, mens han spiser.Og Pigen gaar igen. Men et Øjeblik efter kommer hun tilbage og sætter
								en Tallerken med en stegt Fugl foran Hedvig, som ser forundret fra
								mig og til ham og rødmer forlegen.- Den skal De spise! siger han og smiler svagt og fæster et
								Øjeblik sine rolige, graa Øjne paa hende.Og mens jeg sidder og ser ned i min Tallerken, fuld af Glæde og
								Taknemmelighed imod ham, begynder hun langsomt at skære Fuglen i
								Stykker.Saa skyder hun pludselig den halve over paa min Tallerken.- Nej, den er din! siger jeg.- Jeg kan ikke! hvisker hun.Han ser atter paa hende et Øjeblik. Saa fløjter han Flirt hen til
								sig.- Den er ikke større end, at De kan spise den selv! siger
								han og giver sig til at skære Brød ud til Hunden.Der, i Lænestolen ved Siden af Skrivebordet, sad han.... Ja, denne Sne, som smelder mod Ruderne og taler til mig, taler
								bestandig til mig, er Graavejret over Heden, det dulmende, milde,
								evindelige Graavejr, det uberørte, lidelsesløse, regnfriske Graa,
								der bærer Havets Ro ind over den krogede Lyng og fylder Sjælens
								Kløfter og jævner og dæmper, - - og jeg er rolig
								under denne Ensomhedens Trøst, der sænker sig fra de lydløst
								drivende Skyer - -. . . Der plejede han at sidde. Han sad bestandig der og rejste sig
								ikke, før han gik. Og som han sad der stille, bandt han til sig alt
								i denne Stue, aandede over det sit Væsens hvide Dag, og mit Hjærte
								blev fattigt og bittert - -Jeg løfter Hovedet og ser mig om, og i et Nu er mine Øjne gledet over
								alt herinde, og som et Dun, der aandes bort, er han veget af mine
								Tanker - -Hedvig, nu fryser jeg under din Lykke, din Lykke, som jeg troede et
								Barn af mit Hjærte og drog ind til mig saa stolt og saa tryg og saa
								taknemmelig troende, - fryser som sad jeg i en Grotte,
								hvor Vand, der har rislet og mumlet Aar igennem, pludselig standser
								og stivner - -Jeg ser dig sidde bøjet frem over Bordet, med Albuerne støttede mod
								dets Plade og Hænderne løftede foran dig, mens du fletter og løser
								dem og fletter dem igen og hører paa ham og taler. Det gule Lampelys
								skinner over din Pande, der er hvid som et buet Liljeblad over dine
								Tanker, Og du ser paa ham med to Øjne, i hvis Glans al Livets Jubel
								synger, og en Gang imellem møder de mine og spørger som i pludselig
								Tvivl, om det er dumt og ingen Ting, det du siger.Han sidder i sin gule Kurvestol og ryger og ser over paa Væggen, der
								hænger fuld af Billeder, store og smaa Lærreder uden Ramme, satte op
								paa maa og faa imellem hinanden. Lyset fra Lampen samler sig gyldent
								i vaade Farver, og Kurvestolen knirker for hver flygtig Gang, han
								flytter sig.Men saa ofte, du ser hen paa mig, smiler jeg til dig fra min Krog og
								spinder min Elskov ind i den blaa Sommernat, der ude fra den
								mumlende Strand strømmer ind igennem det aabne Vindue.Og pludselig, som du taler, standser du og vrider Fingrene fra
								hinanden og siger højt, mens du ser mod Bordets Plade:- Nej, De maa hellere være ærlig og le ad mig, saadan som
								De vil le, naar jeg er gaaet!Og saa læner du dig tilbage i Stolen og ser ud i Sommernatten, træt
								og med et Blik, som skred dine Tanker bort over det ensomme Hav.Han rører sig ikke, ikke straks. Først et Øjeblik efter vender han
								sig mod Bordet og tømmer sit Glas uden at se paa dig.- Ja, siger han, De er et lykkeligt Menneske!Hans Ord lyder som en stilfærdig Velsignelse over dig og mig, og mine
								Øjne søger dine. Men du ser ikke paa mig. Du bøjer dit Hoved og
								rødmer.- Generer De Dem ved at tilstaa, at De er et lykkeligt
								Menneske? spørger han, da du tier.- Aa! svarer du og rødmer dybere og ser paa ingen af os.- Det hænder undertiden, siger han saa, at lykkelige
								Mennesker generer sig over deres egen Lykke, og det er smukt gjort
								mod os andre. Jeg sad nu for en Gangs Skyld og glædede mig over
								Deres.- Og den har jeg slet ikke talt om! svarer du og fletter
								atter dine. Fingre og ser hen paa mig med to Øjne, der beder
								forlegent om Hjælp.- Hvad var det da, De sad og sagde om mine stakkels graa
								Billeder? spørger han og fylder sit Glas paa ny,- de var
								triste og modløse imod det Solskin, der var i Dem!- Nej, siger du, nej det var ikke det. Det var ikke om mig
								selv jeg talte. Aa, men jeg synes blot, at der er mange flere Farver
								til end dem, De maler.Han tier atter en Tid lang og sidder og ryger og følger Røgen med
								sine graa, langsomt blinkende Øjne.- Men naar man nu ingen Tro har til de Farver, siger han
								omsider, og naar de ingen Glæde vækker hos en!- Det mener De ikke! svarer du og bliver igen forlegen. Jeg
								sidder og længes, naar jeg ser paa Deres Billeder, og jeg kan ikke
								lade være at se paa dem, for jeg synes, at Solen pludselig maa bryde
								igennem alt det Graa eller komme frem et Øjeblik, naar jeg ikke ser
								derhen - -- Ja, siger han langsomt med Øjnene hvilende paa de malede
								Lærreder, hvis jeg havde Deres Tro!Og saa løfter han sit Glas og fører det over mod dit, og jeg rejser
								mig, og vi klinker.- Hvis De havde min Tro! gentager du et Øjeblik efter og
								ser over paa ham. Ler De allerede ad mig?Men han ryster paa Hovedet.- Saa var der meget at male! svarer han.Og saa tier I begge længe.Jeg er bleven staaende bag din Stol. Gennem det aabne Vindue ser jeg
								ud i den blege Nat, ud paa en blaanende Gavl og paa en Stjerne, der
								blinker over Gavlen ensom og uendelig fjern. Og jeg gribes pludselig
								af et underligt, hjælpeløst Sørgmod og bøjer mig ned over dig og
								lægger mine Hænder om din Pande. Men du skyder mine Hænder bort og
								læner dig frem og ser hurtigt op paa mig med en Bøn i dit Blik om at
								lade dig i Fred. Saa sætter jeg mig atter, hvor jeg sad. Men en Tid
								lang hører jeg ikke,  hvad I taler
								sammen. Den pludselige Bedrøvelse lukker sig om mig; jeg tænker ikke
								paa den, men den er der, sænker sig bestandig over mig, bliver ved
								som en Regn af sorte Dun i mit Hjærte. Og saadan sidder jeg længe og
								ser paa din Profil som paa et fjernt Billede, til du paa een Gang
								vender dig om imod mig, og dine Øjne vækker mig med deres frejdige
								Glæde.- Og her, hvor der er saa aabent og saa befriende! siger du
								og rækker som i pludselig Taknemmelighed din Haand over imod mig.I det samme er mit Sørgmod forsvundet og mit Hjærte lyst.- Ja for den, der er saa modtagelig som De! svarer han og
								ser igennem Tobaksrøgen over paa dig.- Og De, som er Kunstner! siger du.- Aa ja, svarer han og vender atter sine Øjne bort,
								- jeg kom herop for at male Solskin. De kan jo se, hvor
								befriet jeg er blevet!Han siger det stilfærdigt og tungsindigt, og du sidder en Tid lang og
								ser ned.- Har jeg bedrøvet Dem? spørger du saa.Han gør en Bevægelse med Hovedet, som vilde han atter se over paa
								dig, men bliver siddende og ser frem for sig.- Nej hvorfor det? svarer han. De skal blot blive ved at
								tale, som De hele Tiden har talt!- Aa, siger du og bliver ved at se ned, jeg har kun sagt,
								hvad andre har fortalt Dem før jeg.- Men - - svarer han og tøver
								forlegent.Og da du tier, siger han:- Jeg tror, at De er klogere end de fleste! -
								fornærmer det Dem, at jeg tror saadan?- Nej, - men jeg vilde hellere have, at De ikke
								troede det! siger du.- Jeg skulde altsaa alligevel ikke sagt det! svarer han.- Nej, siger du, saa tror jeg, jeg lettere vilde kunne have
								talt med Dem!- Ja, ja, svarer han, jeg skulde altsaa ikke have sagt det!Og saa løfter han paa ny sit Glas og ser over paa dig og tømmer det.Et Øjeblik efter rejser du dig, og vi siger Godnat og gaar.Udenfor er det stille og halvlyst og klamt af Dugg. De faa spredte
								Stjerner lyser som Sølvfnug højt oppe i den blege Himmel. Idet vi
								gaar over Gaarden, skriger en vaagnet Strandfugl etsteds i Natten
								langtrukkent og ensomt, og da dens Skrig tier, er Bedrøvelsen fra
								før atter over mig, og jeg ser, hvor du gaar tavs og stille ved
								Siden af mig.Oppe paa Værelset gaar du hen til Vinduet og bliver længe staaende og
								ser ud.- Hedvig, siger jeg og kommer hen til dig og lægger min Arm
								om dit Liv, Hedvig, min egen Hustru!Uden at se paa mig tager du min Haand.- Tror du, han gjorde Nar af mig? hvisker du.Jeg har rejst mig.Jeg staar ude i Entreen ved Sovekammerdøren og lytter. Bestandig den
								samme Stilhed, ikke en Lyd undtagen mit eget Hjærtes Banken, som
								faar mig til at ryste og fryse.Saa skyder jeg forsigtigt Døren til Sovekamret op.Der er mørkt derinde og stille, et koldt, ensomt, livløst Mørke.
								Sengenes Messingkugler skinner frem inde i den sorte Stilhed. Men
								kun et Sekund ser jeg de gule Punkter, saa fyldes mine Øjne af
								Gulvets gabende Tomhed, der som et tavst Blik stirrer mig i Møde fra
								Mørket og fortæller mig om Trin, der aldrig mere skal lyde.Jeg bliver staaende I Døren. Mod Vinduet, der graaner svagt henne bag
								Mørket, pisker Sneen - -Havde jeg ventet at finde dig her? - Jeg ved det ikke,
								- jeg ved ingen Ting mere, - jeg ser ingen Ting
								for mig, jeg staar og stirrer som en død - -Saa farer jeg sammen for en pludselig Lyd, der bliver ved og ved, og
								som mit Øre hører som i Søvne, en Lyd, der bliver ved og kommer
								stødvis som Latter. Og jeg ved med det samme, at det er Latter. Det
								er mig selv, der ler, - jeg staar der i den aabne
								Sovekammerdør og ler.Og ganske langsomt gaar jeg baglæns tilbage gennem Entreen og ind paa
								mit Værelse og bliver et Øjeblik staaende og ser mig forundret om
								- -... Ja - her har jeg boet en Gang, alt dette har været mit
								en Gang . . . Bøgerne . . . Billederne ... og Tæppet paa Gulvet. . . Det staar alt sammen paa den samme Plads, stille og urørt som i
								et Museum . . .Alt dette i disse Stuer har været mit en Gang for længe, længe siden,
								og ingen har været her og flyttet det . . . Jeg fyldes af Ærefrygt
								og tør ikke røre mig, og mine Øjne leder for at se mig selv gaa
								herinde. Jeg, som staar her, jeg har gaaet omkring herinde og siddet
								derovre ved det Bord og i Sofaen der og været lykkelig . . .Men det er længe siden, meget længe siden, en Menneskealder, et helt
								Liv siden ... og det var ikke mig, som staar her.Hvor jeg har levet længe, - hvor Tiden har spilet sig ud
								... Jeg er meget gammel.Og jeg har ingen Minder, - alt det, jeg husker, er ikke mit
								. ..Jeg har sovet i en Hule af Mørke et Sted dybt ude bag de yderste
								Stjerner, - men jeg har drømt uendelig meget -
								-Først i dette Øjeblik er jeg vaagnet - først i dette
								Øjeblik, - og min Latter før var det spæde Barns første
								Graad - -  Og
								alle de, som siger, de har set mig og levet med mig og talt med mig
								- -Hvor Menneskene er lettroende Fantaster!Nej, Tiden er gaaet, og der er faldet Sne og spiret Blomster, og
								Dagen har baaret Menneskene paa Skuldre af gylden Sol over Himlens
								blaanende Marker, og Natten har slaaet sin sorte Dunham om sine
								Lænder og taget Menneskene paa sit Skød, - -
								lydløst er Tiden gleden gennem min Hules Mørke.. . . Hvorfor stirrer disse Vægge saa højtideligt paa mig som hule
								Spøgelseøjne, fyldte med forfærdende Bedrøvelse? Ser jeg anderledes
								ud nu, jeg kommer selv, end da min Sjæl levede her i Drømme? Du
								stille Stue, som er min! tungsindige Skelet! du hvide Par Knogler
								efter en svimmel og blind Fantasi! Er det mit Legems Kød og Blod,
								der skræmmer dig? Ved da ikke det mindste Søm i disse Vægge om min
								Drøms arme, forvirrede Lykke?Jeg bliver jo staaende, hvor jeg staar, . . . jeg skal intet røre og
								intet plette med mine Hænders klamme Sved - -... Hvor du er let at narre, du stille, enfoldige Stue!Det er kun min Sjæl, der besøger dig, min Sjæl, som kommer alene til
								dig for at tigge dig om lidt af den Glæde, den har laaset inde
								mellem disse fire Vægge. Hvorfor er du saa karrig? Hvorfor giver du
								mig intet ? Har du solgt den bag min Ryg ?Troløs!Ved du, hvor det Ord er bittert? Føler du dets Frost brænde dig og
								din Sjæl nøgen som en Stodders Grav?Troløs! - - -. . . Dine Vægge forsvinder i Taage, - jeg ser dig ikke
								længer - -Hvad er det for Minder, - hvad vil de mig saa pludseligt
								-Solen ser jeg, som gaar ned, en stor rød Vintersol, der er krøben
								lavt over Himlen og har lyst uden Straaler, siddet fjernt  og som i den bitreste Kulde skælvende
								suget al sin Glød sammen om sit frysende Hjærte -Det var i Eftermiddags jeg saa den . . .Og atter sidder jeg ved Siden af Lampen, atter er jeg flygtet ind i
								dens Lys og krøben sammen som en skibbruden, hvis Øjne ser Havet
								sort og koldt bølge frem igennem Natten... . Jeg har vidst det hele Tiden, - siden den Dag vi
								rejste. Min Sjæl frøs, da alt stod pakket sammen herinde, og det var
								et Øjeblik, som lukkede en gylden Portfløj sig i mit Hjærte. Et helt
								Aar igennem har jeg skjult det og lukket min Haand over Sandheden,
								af Daarskab, af Fejghed, af Dødsangest.Og da vi kom tilbage, og alt blev stillet paa Plads igen, som det
								havde staaet før, og alt saa ud, som havde vi aldrig været borte,
								... da blødte mit Hjærte for den stængede Port, og min Sjæl fødte
								sin Fortvivlelses Løgn, og jeg troede paa dens Vanvid, for du var
								hos mig som før. Du gik her, du var her, og du fulgte mig. Mine Øjne
								saa dig, og min Kærlighed, som læste Kvalen i dine Tanker, rejste
								sig i min Hjerne som et jaget Rovdyr, og mine Dage blev en Rus af
								Angest . . .Hvor kunde det været saa helt anderledes nu, var vi aldrig rejste,
								saa uoplevet alt sammen, saa uberørt mit og dit som i de første Aar.
								Men du er ikke min længer, og den Tanke, at alt kunde være usket,
								øger min Sorg og piner mig dobbelt med sin haanende Logren.Hvis vi ikke var rejste - -Det var Skæbnen - Skæbnen - -Hvor det Ord er hult og magert og sølle! En ussel Almisse for
								Krøblinge. Hvem er Skæbnen? Hvad er den? En Sten, der  pludselig stænger Vejen, en Haand, der
								vikler sig ud af Natten og griber til - - Min
								egen Sjæl er Skæbnen, mit Inderste, mit Hjærte, jeg selv, som mine
								Tanker har skabt mig, mit Blod, min egen Viljes Magt, og al min
								Svaghed, mit Væsen i dets uforanderlige Enhed.Dybest i mig selv som i dig laa det, som er sket, laa der fra den
								første Dag, vi mødtes, og voksede uset og langsomt.Og han, som tog dig fra mig, han, som var stærkere end jeg, stærkere
								overfor dig og rigere og stoltere i den Lykke, han bød dig, ... ak,
								Hedvig, om hans Styrke var et Barn af din egen Sjæl -
								-Jamrer jeg, tror du, - tror du mig ond af Fortvivlelse,
								- - nej, nej, du kender ikke Hadets Kulde og
								Hadets Højhed! Nu lægger du dine Hænder om hans Hoved, nu smelter Isen om dine
								Kærtegn, og nu finder din Tunge de Ord, som var døde -
								-Det er dig, jeg tænker paa, paa dine Hænder, som strøg mig gennem
								Haaret, naar jeg var træt, og paa dine Ord, som slettede Dag og Døgn
								ud for mig og dryssede Hverdagens Ørken over med Blomster
								- -Og nu er jeg træt som aldrig før, og Ørkenen er nøgen som ingen
								Sinde, og den Kulde, der har hærget min Sjæl de sidste Aar, er som
								Sol imod den Frost, der nu bider mit Hjærte - -Du har vendt dig fra mig, og du er borte, og evig skal mit Hjærte
								lide ensomt og længes og dets Slag dø som Ord, ingen hører, og glide
								ud i Tomheden og slukkes, - fryse og brænde ensomt, set af
								ingen, som en fjern Stjerne i det uendelige Rum.... Og naar han kom her og sad der i den Stol - -Den første Gang, han kom her - -Du havde siddet og syet og ingen Ting sagt den hele Eftermiddag. Saa
								ringede det, og det var ham.Hvor din Glæde gjorde mig glad. Saa lykkelig havde jeg ikke  set dig siden den Morgen paa
								Stranden, og jeg fangede Glæden i dine Øjne og drog den ind i mit
								Hjærte.Og vi talte om Stranden og om Heden, og han fortalte og sad og saa
								frem for sig med et Par Øjne, der var klare og stærke -
								-Og han kom igen hele Vinteren igennem -Og jeg var ham taknemmelig - -For jeg saa dit Sind grønnes igen, og du lo og sang som i de første
								Aar, du var min, og jeg talte hvert Smil og hvert lykkeligt Ord og
								sankede taalmodigt min Lykke sammen, Skærv for Skærv -
								- til du sagde mig, hvor jeg bedrog mig.. . . Nej - det er Vanvid. Der er ingen Virkelighed til.
								Hvor har jeg det alt sammen fra, - har nogen fortalt mig
								det Ord til andet, dryppet det ind i min Hjærne? - Det er
								en Fabel det hele, - et Digt! - Alt det,
								Menneskene tror, de oplever, det er blot Billeder inde i deres egen
								Sjæl - - jeg har jo intet af det i min Haand
								- jeg sidder jo her ene og ser og hører intet! Nu sover
								alle Menneskene inde i min Sjæls Billedhus.Og min Lykke, og alt det, jeg har lidt, det er Taage og Aand, en
								eneste Indbildning, den eneste, min Sjæl har skabt. Og du
								- og min Kærlighed - al denne milde Lykke, som
								var min, -- - ak, min Sjæl har været fyldt af Rosenduft, og
								jeg har set salige Syner.Men derfor ejer jeg det alt sammen saa inderligt, - fordi
								denne ene Fantasi er min Sjæl, ... og til evig Tid vil dette være
								mig.. . . Hvor jeg var taabelig at kalde paa dig og lede efter dig, efter
								dit Legeme og dine Klæder. Min Sjæl saa dig ikke længer.Men der sidder et Saar i mit Hjærte, et Saar som af en Ravns Næb,
								- det gør ikke ondt, og det bløder ikke, - det
								lukker sig langsomt, og saa brister det og lukker sig igen og
								brister paa ny - - Det lader mig ikke Fred.- Der er en anden, jeg tænker paa! sagde du, og saa saa  du til Siden, ud over Vejen, og
								dine Kinder var graa som Aske - -Hvor det er længe siden, at du har set paa mig. Som en Hund har jeg
								logret for din Kærlighed, og mine Øjne har søgt dine. -
								- Aa, kender du en Kulde som den, der slukker Hjærtets
								fortvivlende Haab? Bitrere end Dødens brænder den, fordi Livet ikke
								dræbes, men sidder jamrende og frygter og tinger og tør ikke slippe
								Haabet af de rystende Hænder. - - Og der var Is
								over dine Øjne, Ligegyldighedens frostklare Ro, hver Gang min
								Kærlighed spurgte - -Solen skinnede i den lyse Skov, og Tjørnene stod i Blomst.
								- Vi gik der ad Stierne, du og jeg, vor Foraarstur. Men
								Glæden var død imellem os, og Minderne hidsede mit Hjærte.Der stod Skoven som i Fjor og som i Forfjor, og Fuglene sang, og
								Græsset var lunet af Solen, og her lo vi i Fjor og var ene paa
								Jorden med vor Lykke. Denne samme Sang af Fugle, denne samme lyse
								Luft . . .- Hedvig, sagde jeg og tog din Haand, husker du i Fjor?Og du nikkede blot og saa frem for dig.Men mit Hjærte, som vidste dine Tanker, lod mig i min Angest ingen
								Ro.- Piner det dig at tænke paa i Fjor? spurgte jeg.Du svarede ikke straks. Men dit Ansigt var stift i alle Træk, og du
								saa ud som den, der er stum af Smerte.Hvorfor vil du spørge? sagde du omsider.- Fordi jeg pines - -- Vil du vide det? spurgte du. Du ved det jo, Johannes.Og saa tav du, og jeg gik ved din Side, og tusende Ord brændte mig
								paa Tungen, vanvittige Ord om Elskov, fortvivlede, tryglende Ord,
								meningsløse Ord med Løfter og Tillid og overmodig Trods mod det, som
								ingen kan fælde, - Ord, som vaagner hos den, hvis Hjærte
								Angesten har gjort sindssygt.Men jeg tav som du, for min Forstand var kold og klar som ingen
								Sinde, og den lo mig ud og vristede hvert Ord til sig og dræbte det.Saa kom vi ud paa Sletten. Der stod de hvide Tjørne og lyste i Solen.Og vi standsede begge.- Hvor det er smukt! sagde jeg og saa dig staa som jeg
								betagen og stille og fyldt af denne skinnende Hvidhed. Og et Øjeblik
								gled der igennem mig en dulmende Glæde; det var mig, som mødtes vore
								Sjæle over de blomstrende Tjørne, - som kom de fjernt ude
								fra og mødtes, - og jeg velsignede Foraaret og Naturen og
								Skønheden, som mægter at slette den ondeste Sorg.- Ja, svarede du, hvor det er smukt!Men din Stemme lød som dens, der tager Afsked, som dens, der drømmer
								om Døden og ser for sidste Gang det, der var dens dybe, navnløse
								Fryd, Aarenes lysende Sommernatshimmel, stille og højt over alt det,
								som Hænder og Ord former.Og jeg kunde kastet mig paa Jorden og boret mig ind i dens Mørke,
								trykket mit Hjærte ind i dens kvælende Muld og i et vildt, dræbende
								Ønske favnet til Døde alt det, som lever og deler sig og føder Liv.Men mine Lemmer var lammede, og jeg evnede intet. Kun min Kærligheds
								Vanvid talede og talede i min Sjæl, til min Forstand slog sammen og
								gav mine Ord fri. Og skønt jeg vidste dit Svar og kendte det alt
								sammen koldt og sikkert, standsede jeg dig.Hedvig, sagde jeg og saa paa dine Øjne, ved du af, at du aldrig mere
								taler til mig?Kun et Øjeblik mødte mine Øjne dine, saa saa du bort.- Hvad er det, du vil have, jeg skal sige dig? spurgte du,
								og dine Ords Kulde skar igennem min Sjæl og jog min Fortvivlelse som
								Gift igennem mit Blod.- Vi har dog før kunnet tale sammen! svarede jeg og følte
								min Tunge bitter i min Mund.- Naar jeg nu ingen Ting har at sige dig, svarede du.- Ingen Ting, gentog jeg, - Hedvig, hvorfor vil
								du pine mig med din Tavshed? Er jeg ikke længer værd at spilde Ord
								paa? Tal til mig, hører du. Jeg kan bære, hvad du har at sige mig.
								Din Tavshed gør mig saa fattig og ensom.- Nej, sagde du langsomt og gik videre, - det er
								Synd imod dig alt sammen - jeg ved det nok - det
								er mig selv, der har Skylden - du maa ikke faa mig til at
								sige det.- Hedvig, spurgte jeg og svimlede under mine egne Ord,
								elsker du ham da?- Elsker? gentog du bittert, og saa bøjede du Hovedet til
								Svar.- Hedvig! sagde jeg, og det var, som alt i mig blev til
								kogende Taage; jeg følte ingen Ting, jeg saa kun dit Hoved bøje sig
								- -Dit Hoved, dit blonde, fine Hoved! Ved du, hvor mine Hænder brændte
								for at knuge det til mig, for at kærtegne denne frygtelige Drøm
								bort, for at tage dine Tanker ind i min Kærlighed og give dem Hvile,
								for at raabe dig vaagen og se dig smile morgenlykkelig til mig, for
								at høre din Befrielses Glæde og velsigne din vaagnende Lykke med Kys
								paa din Mund og dine Øjne - -Og da vi var hjemme igen, kom du hen til mig og tog min Haand
								- -- Hvorfor spurgte du mig? sagde du, jeg vilde aldrig sagt
								dig det. Nu, du ved det, vil vi pine hinanden daglig, og du kan være
								saa nænsom, du vil, imod mig, den Sorg, jeg har gjort dig, vil altid
								være vaagen, og du vil blive bitter imod mig, hvor du tænkte at være
								god, - Johannes, du skulde aldrig vidst det!- Jeg vidste det jo, Barn! sagde jeg.- Nej, du vidste ingen Ting. Tiden kunde være gaaet og
								aldrig et Ord nævnet imellem os om den Sag, før alt var overstaaet
								og godt igen. Nu er det for sent, for nu har jeg sagt dig, hvad du
								aldrig skulde hørt af min Mund.- Hedvig, tror du, spurgte jeg, at Tiden kan give det
								tilbage, der en Gang er mistet?- Jeg ved det ikke! svarede du og gik ind i den anden
							Stue.Jeg har siddet længe og set paa den blaa Nat uden for mit Vindue. Den
								er blaa som Blod i Aaren under en Kvindehaands Hud, og den er dyb og
								blød og af en øm, langmodig Dulmen, der kalder al min Sorg frem.Det sner ikke længer, Blæsten har lagt sig, og jeg ser Stjerner langt
								borte.Og det bæres mig for, som gled min Sjæl paa Baad gennem det milde
								Mørke mod de fjerne Stjerner, tyst som den, der forvist og fredløs
								nærmer sig sit Hjemlands Kyster om Natten.Thi fjernt og spredt som disse Stjerner ligger mit Sinds Fred og mit
								Hjærtes Lykke, og hvileløs drager min Sjæl derud for at sanke og
								samle, samle som fattig Mands Barn i Hunger og Feber, samle til
								Dagen gryr og sletter Stjernerne og stirrer som et stort, aabent,
								koldt Øje ind i min Stue og viser mig mine tomme Hænder.Forbi for bestandig, forbi!Hvor det Ord lyver haanligt!Forbi - og i mit Hjærte sidder Evighedens Spøgelse og
								tvinder i Traad og vikler op og tvinder igen alt det, som er dræbt
								for min Forstand. Og naar det bliver Dag, og jeg rejser mig og gaar
								ud, og naar Nætterne kommer, - det samme, bestandig det
								samme. Mine Øjne vil se døde Ting og mine Hænder røre  ved Sten, overalt vil jeg møde det
								livløses Afmagt, og intet vil tale til min Sjæl. For det, som alene
								gav Livet, er flygtet fra mit Hjærte, ranet og flygtet -
								-Jeg rejser mig . . . jeg brænder ... alt i mig styrter sammen i Baal
								. . . min Sjæl er giftig, slikkende, eddergrøn Lue -
								-Se, hvor min Haand spiler sig ud ... Hvor er du ... Min Mund skriger
								paa dig ... Jeg vil slukke dit Liv ... se dine Øjne briste, dine
								Øjne, som slap mig og lod mig pines, . . . svale med din Død den
								Gift, der brænder mit Hjærte, ... hovere !... sejre! . . . give min
								Sjæl dit Lig, at den kan le og sove trygt i Fred! . . . lønne dig
								for det, du gjorde, at du kan se, hvor dybt - dybt
								- dybt du har ramt! . .. fornedre dig, du, som var den
								hvide Sky, at jeg kan raabe til mit aandeløst lyttende Hjærte min
								Sejrs Hosianna ! ... kvæle dig mellem mine Hænder og to min Sjæl i
								dit Legemes Kval og din Sjæls Rædsel! ... se dig lide! -
								lide! - raat og plumpt! - -
								-Aa Gud i Himlen, hvorfor skabte du Mand og Kvinde! . . . Ser du denne
								Naal i min Haand, - en lang, tynd Naal - blot en
								Naal . . . hendes Naal, som hun har glemt, ... og mine Fingre har
								brudt den, . . . denne Naal, som har siddet i hendes Haar! . . . Ser
								du, hvor mine Hænder presser Stumperne sammen og løfter dem, at
								Sølvsommerfuglen, som den bærer, kan skinne i Højde med hendes Hoved
								. . . Saadan sad den - - Aa dette kolde, ru
								Metal mod mine Læber - - -Hvor der er lyst inde i Dagligstuen, ... er det din Dag, der kommer,
								Gud? - Herre, Herre, sluk i din Almagt Dagen eller giv mig
								et Sted at flygte hen! . . . Blind mine Øjne, at ikke Vanvidet skal
								dræbe min Sjæl - -Ser du hende, Gud? ... er hun her . . . har jeg drømt ... er jeg syg
								. . . Aa sig det, sig det, at din Dag bringer hende -
								-Hedvig! . . . Hedvig!ANDEN FORTÆLLINGDen Aften, da denne Fortælling begynder, ligger Taagen lavt over
								Jorden. Over Agrenes sorte Tomter driver dens vaade Røg og sletter
								alle Skel, aander Hegn og Hække bort og gør Jorden grænseløs og
								Ensomheden uendelig.Og den, om hvem denne Fortælling handler, sidder trist og træt, led
								ved Menneskene, led ved sig selv, led ved alt, hvad han har set og
								oplevet . . .Ude fra de øde Vintermarker driver Taagen ind under Skoven. Der, hvor
								Skovbrynet gror langs den opblødte Vej, flyder den dunkelt sammen i
								en skumrende, højt voksende Skygge, der drypper en sagte Regn af
								Draaber ned over et lavttækket, ensomt Skovløberhus.Det er inde i dette ensomme Skovløberhus' stille, trange Stue, at
								Markus Hejn sidder trist og træt og føler Taagen sive ind fra
								Aftenmørket, føler dens graa Aande mod Ruderne, som var hver Rude et
								Spejl holdt op for Svælget af et eller andet uhyre, grænseløst, som
								døde, sidder og stirrer ud paa Tagskæggets Draaber, der drypper
								forbi Vinduet og glimter i Lampens Skær, og hører Draaber briste
								evindeligt mod Gangdørens Stenfliser.Saa er det, han bøjer sig over det blanke Mahognibord, der dunkelt og
								tungt breder sig foran den sorte Hestehaarssofa, hvori han sidder,
								og støtter sin Albu mod Bordets Rand og trykker Haanden fast ind mod
								sine Øjne, presser Fingrene mod de lukkede Laag, som vil han slukke
								en Brand, der svider tæt inde bag dem, eller stemme sin Hjærnes
								Tanker sammen i en eneste Sum ....Det er ham saa sørgmodig klart, saa bittert let at gøre op, det hele
								Regnskab, kommer ikke som fordum med bristede  Illusioners Haan og Vrede, synker saa
								stille og sikkert om ham, som Natten synker over Skoven, -
								han evner intet mere, al den Sindrighed, som var ham, er rundet ud
								og slidt op, forbrugt. Fem og tredive Aar har det, som var hans Liv,
								varet. Nu er det forbi.Ikke at han tænker paa at dø. Det, han fornemmer, har intet med hans
								Legeme at gøre. Han kan tale og trække sit Vejr og gaa, sagtens
								mange kommende Aar til Ende. Jorden vil leve omkring ham, og hans
								Sanser fornemme det, - men hans Sjæls Stænge staa tomt og
								forladt, og ingen Høst slynge sin Sæd gennem de gabende Luger.Tidligere, - thi han mindes dette samme triste fra Dage, da
								han ikke havde tænkt og ikke levet det halve af det, der nu ligger
								bag ham, - tidligere kom det altid som et Barns hysteriske
								Sorg og drev ham Revolveren i Haanden. Han mindes hver Gang, det har
								væltet sig ind paa ham, mindes hvor det bestandig har forfulgt ham,
								med lange Mellemrum, men tungere og dumpere for hver Gang, som et
								gammelt Saar, der lukker sig og bryder op paa ny og varsler den Vej,
								hvorfra Ødelæggelsen en Dag vil komme. Og altid var det kommet uden
								ydre Grund, som et pludseligt Brud inde i ham, og var veget,
								pludseligt, igen.Men denne Gang, nu, er det vokset som en langsom Sot. Et halvt Aar
								igennem har det luret i ham. Til ingen Nytte er han flyttet herud og
								har vandret et Efteraar til Ende ensom og i Fred. Nu er det over ham
								som det store Punktum, som det splittede Væv af en uendelig Række
								Tankestreger, der intet varsler, men slutter af og rinder ud i
								hvide, ubeskrevne Siders Tomhed.Et Øjeblik er det, som gik den kolde Taage derude ham til Marv og
								Ben. Som et uldent Vingeslag strejfer ham, som fordum, den Tanke
								Døden. Men Døden er ham gammel kendt. De tusinde Gange har hans
								Hjærne sønderdelt den, beskuet den i alle dens Former og stirret ind
								i dens tomme Uundgaaelighed. Han er saa fortrolig med Døden som med
								Kalenderens Dage.Saa længe har Døden kredset om hans Bevidsthed, til hans Bevidsthed
								aabnede sig som en Strømhvirvel og sugede den ned i sig og glattedes
								over den. Og den har sænket sig i hans Sind, jævn og prunkløs i sin
								trygge Almagt, for at være hos ham og ikke slippe ham, hvor han saa
								vil vende sig, og hvad han saa vil foretage sig, til hans Legeme
								engang falder sammen. Han kender den, som han kender Livet, og
								ledes.Markus Hejns Haand glider langsomt fra Øjnene og ned under hans Kind
								og trænger Hagens Skæg op om Læberne i mørk, filtret Vækst. Hans
								Øjne, der er blaa og skumrende som en Kornmodshimmel med flakkende
								Glimt bag sig, stirrer under de tunge, træt sænkede Laag ind i
								Lampen, der lyser paa Bordet foran ham og spejler sin Kuppel i dets
								blanke Mahogniflade som en hvid Kala i et stille, brunt Mosevand.Og som han sidder og ser paa denne lille Lampe og ser den ikke,
								glider den langsomt ind i hans Sind og fylder det til sidst helt,
								saa hans Øjne ser den og den lavloftede Stue og den hviddugede
								Kommode og de glatte, gule Gardiner, hele den lille Verden af
								uanfægtet, ubesmittelig Porcellænspillenhed, som den fylder med sit
								Lys, hvid som en urokkelig god Samvittighed og med en evig Stilheds
								Hygge over sig,Ja - dette er det lille Kammer, hvori hans Evne og Vilje,
								hans Lyst og Livsmod stille er rundet ud. Hvor han saa ser hen
								herinde, paa den gamle, arrede Ovn, som ligner en Djævel, der staar
								paa Hænderne op ad Væggen og knurrer og buldrer og mimrer med sit
								glødende Gab, paa Kommodens Kopper med de grelle grønne og røde
								Blomster malede op over Fajancens Gravbleghed, som en Skare Afdøde
								pyntede med Evighedsblomster, paa Billedet af Jomfru Maria, der
								peger paa Hjærtets blodige Honningkage uden paa et tapetblaat
								Gevandt, paa Kristi rødmossede Bondepigekinder under Tornekronens
								Firetommespiger, paa Vinduespillens runde Spejl, der dugger af Fugt
								fra Taagen ude i  Aftenmørket, paa
								Loftbjælken, hvor Sommerens Huer hænger døde, - alle Vegne
								ser han Processen gaa for sig, saaledes som den er gaaet for sig fra
								den Eftermiddag, da han lejede denne Stue, .... en langsom, daglig
								Løben Panden imod, en timevis, niaanedlang Steden til Hvile.Paa Kofferten under Vinduet ligger hans Bøger i Stabel, lukkede. Han
								kender dem alle, ud og ind, kender alle Bøger, alle Hjærner i deres
								evige Famlen om et og det samme. Selv har han tænkt og samlet,
								skrevet og talt, sagt det, han saa som Sandhed, set det hyldet og
								forhaanet. Ham som de andre har Menneskenes Liv, Sol og Maane, Dag
								og Død lokket fra fortryllet Undren til møjsom Undersøgen. Hvad han
								har fundet i sit eget Liv, hver Sorg, hver Glæde, har han smeltet
								sammen og kastet ud blandt Menneskene, saa længe hans Øjne saa, at
								han selv og Menneskene ejede Værd, - saa længe til han
								fandt det simple dagligdags, at han selv og Menneskene drev intet
								andet end en storstilet Leg, der endte med Træthed og Lede og drev
								dem ind bag Skodder og lukkede Døre som en Hær af Flygtninge. Alt,
								Tanker, Oplevelser, saa han falde som smeltende Snefnug over en
								Moses vage Vande, - og Mosens vage Vande er sivet ind i
								ham selv og har druknet det, der var ham, i bundløs Intethed og
								skrevet sin Taages tunge: Forspildt! Forgæves! over hver Stund, han
								har levet.Han sidder tom og fattig, ejer intet af det, der har været hans Liv,
								og savner det ikke, er blot et træt Legeme, der fornemmer Lyset fra
								Lampen, den lille oplyste Vægfirkant, der luner og skærmer det af
								ham, der endnu lever, og stænger Taagen og Natten saa taaleligt ude.Da hører han Trin ude i Mørket og lytter og kender dem, -
								det er Broderen, Hans Hejn, Kapellanen fra Landsbyen omme bag
								Skoven. Gangdørens Laas knirker, og dens Knirken fylder den tomme,
								stenlagte Forstue med Alverdens Støj.Markus Hejn bliver siddende, hvor han sidder, med Haanden under sin
								Kind, og ser hen paa Døren. Nu er Trinnene inde i Forstuen, og en
								Haand famler udvendig hen over Døren. Saa bevæger Laasens sorte
								Jærnhaandtag sig, og Broderen er inde.- Naa der sidder du ganske rolig og lukker ikke engang op !Stemmen klinger i den lave Stue som Tale i lyst Vejr og høj Luft, og
								henne fra Døren møder et Blik Markus Hejn, blaat som aabent Hav og
								skinnende i et skægløst, vinterhvidt Ansigt som en Drøm om al
								Sommerens Duft og Sol.- Hvor kommer du fra? spørger
								Markus Hejn og rører sig ikke.- Aa, siger Kapellanen og finder sig en rødmalet Træstol og
								sætter sig med Overfrakken paa, - fra en Spadseretur.- I det Vejr?Kapellanen stryger sig over Panden, der er vaad af Taagen, hvid og
								ung og uden en eneste Fures Skygge. Saa ser han atter paa Broderen
								og ler, ganske kort, som et klart Vands pludselige Klunk.- Hvad fejler Vejret?Markus Hejn lukker sin Haand om Hagens mørke Skæg og ruller dets
								Spids imellem sine Fingre.- Naa - paa denne Tid da?- Jeg trode egentlig, at du var
								ude.-Jeg?Markus Hejn læner sig langsomt tilbage i den dybe Sofa, som søgte han
								ud af Lampens Lys, ind i Skygge.- Aa, siger han og holder Haanden for sin Mund, som skjulte
								han en Gaben, .... bryd dig ikke om mig!Men Kapellanen bøjer sig frem og ser over paa ham.- Er det Humøret, Markus? spørger han, og Stemmen bølger
								Ordene sørgmodigt.- Humøret?Markus Hejn ser over paa ham, som standsede han forundret midt i sin
								Gaben.- Du sidder her alene og foran et tomt Bord.- Jeg har lige lukket en Bog.- Herregud - -Det kommer som et tavst Suk, det ene Ord, som en stille, sorgfuld
								Forstaaen, og Markus Hejn hører det, som det kommer, og retter sig,
								hvor han sidder, og ser over paa Broderen. I hans Øjne brænder det
								dunkle Blaa som for et Pust af en tør, svidende Hede.- Har jeg beklaget mig? spørger han kort. Men Kapellanen
								ser ikke hans Blik og rejser sig og gaar langsomt frem og tilbage,
								høj og ludende.- Forstyrrer jeg dig, Markus?- Du ser jo, at Bordet er tomt. Hvad er det, du vil?- Ingen Ting, - ikke andet end det samme, jeg vil
								hver Gang, jeg kommer herind . . . Jeg vil dig ikke noget bestemt.- Du kan godt tale rent ud. Du skal ikke være bange for at
								saare mig. Jeg ved jo, at du ser det hele, som det er ... Eller lad
								være med at sige noget. Hvad nytter det, vi taler om det samme evig
								og altid? Jeg kommer ikke længere, om du saa talte til Dommedag.- Du er saa utaalmodig!- Naturen gaar sin Gang, Taalmodighed og Utaalmodighed er
								ingen Ting.- Du er dog kommet over det før.- Ja, - den Gang, da det var mig, der havde
								Magten. Men een Gang maa jo blive den sidste.- Det er saa fortvivlende, Markus! . . . Jeg forstaar ikke,
								hvad det er for Tanker, du gør dig!- Tanker? - jeg gør mig slet ingen Tanker. Jeg
								synes, jeg har tænkt alle tænkelige Tanker. Den Evne at kunne tænke
								har tabt sin Værdi for mig. Jeg ved ingen Ting at tænke paa.- Men det maa jo dog komme, - det kommer, skal du
								se!- Det siger du hver Dag, - det har du sagt hver
								Dag i et halvt Aar. Er du saa bange for Sandheden?- Jeg trode saa sikkert, at du skulde kommet dig herude.- Kommet mig? - som om jeg var syg? . . . jeg er
								til Mode, som var jeg bleven alt for sund.- Tror du ikke, at det er Ensomheden? - her er
								for ensomt for dig. Hvorfor omgaaes du ingen? Her bor jo dog
								Mennesker, .... og Markerne og Skovene her, ved jeg, har alligevel
								voldet dig Glæde.- Hvad Del har Mennesker og Træer og Marker i det, som
								foregaar helt andre Steder?- Nej, jeg ved det, jeg ved det, - -Kapellanen staar og ser over paa Broderen og famler med sine Hænder,
								gnider dem uroligt om hinanden, som pinte deres Tomhed ham.- Markus, det gør mig saa forfærdelig ondt, siger han,
								- og saa det at vide, at jeg ikke kan hjælpe dig
								- -Ordene kommer saa sørgmodig bævende, som sang han sagte en sorgfuld
								Folkevise.- Nej, siger Markus Hejn stille og ser ned i Bordets blanke
								Flade, hvor Lampen spejler sig, - der er ingen Ting at
								hjælpe. Du maa blot ikke pine dig med mig. Du tror mig ulykkeligere,
								end jeg er. Man vænner sig til alting, og jeg er allerede godt paa
								Vej i en stilfærdig Retning, som sagtens ogsaa har sin Hygge.Men Kapellanen staar, som hørte han kun halvt. Hans Blik ser hen over
								Lampen, som fulgte det en pludselig Tanke.- Om du blot vilde gøre, hvad jeg bad dig om! siger han.Markus Hejns Læber rødmer i et Smil bag det mørke Skæg, og den tørre
								Hede i hans Øjne løser sig, som han sidder og ser paa Broderen, og
								breder sig til en mildt skumrende Varme.- Det vil jeg gerne, siger han, - der ligger
								ingen Vægt paa, hvad jeg foretager mig, . . . men jeg ved ikke af,
								at du har bedt mig om noget.- Nej, svarer Kapellanen, og hans Kinder og hvide Pande
								rødmer, - det var blot noget, der faldt mig ind!- Sig det da. Du ser jo, hvor tam jeg er.- Jeg er bedt op til Slettings i Aften, - det
								faldt mig ind, om du maaske vilde gaa med, . . . men det var maaske
								dumt af mig - -Markus Hejn rejser sig langsomt fra Sofaen.- Regner det?- Vil du, Markus? . . . Nej, nej, - det regner
								ikke!Markus Hejn sidder ved Proprietær Slettings Bord. Ved sin venstre
								Side har han Egnens Læge, et lille, tykt, sortfrakket Mandslegeme,
								hvis Ansigt han, saaledes som han sidder, ikke ser, men hvis Hænder
								uafladelig pranger paa Dugen, hvide og buttede, med blanke,
								rosenrøde Negle, vævert arbejdende eller i ubevægelig Hvile, som to
								muntre, lunefulde Mus, hvide som Tallerken og Dug under Hængelampens
								mælkede Skær, - ved sin højre, for Bordenden, Sletting,
								Proprietæren, en glatraget Hage og et svært, sort Overskæg, der
								langsomt og sejgt bevæger sig op og ned, mens to brune Øjne, blanke
								som Kalvestegens Sky, stirrer frem for sig og spejler det hele Bord,
								- og saa paa den anden Side Bord og Dug, Broderen og Fru
								Sletting i Samtale. Han hører deres Stemmer, hører især hendes,
								fordi den er ny for hans Øre og ikke som Broderens daglig kendt.
								Ordene gaar ham forbi. Men mens han sidder og spiser, summer
								Tonefaldet i hendes Tale omkring ham og vækker hos ham, blødt  brusende som modent Korns
								Sommersusen, en Følelse af vuggende Behag. Og han griber sig selv i
								at tænke paa gylden Byg under en blaa Himmel og smiler i det samme
								ad Tanken, fordi han ser dens Udspring deri, at hun, hvis
								Stemmeklang har født den, er en Landmands Hustru. Han ser et Øjeblik
								over paa hende og finder det samme Billede, - Byggens Lød
								i hendes Haars blonde Brus, Kornmarkens Fylde i hendes Legemes
								Holdning og Sommerdagens blaa Luft i hendes Øjne, ganske som i
								Broderens. Det slaar ham, hvor forunderligt hendes Øjne ligner
								Broderens, ligner Hans Hejns, Kapellanens. Men da mærker hun, at han
								ser paa hende og vender sig med et Smil imod ham.- Deres Broder sidder og bagtaler Dem, Hr. Hejn, siger hun,
								- han vil fortælle mig, at De aldrig siger mere end tre
								Ord en hel Aften igennem, og at de tre Ord er Og og Men og Naa
								-- Det er Fanden piske mig ogsaa nok! ler Proprietæren og
								slaar Bemærkningens Sandhed fast ved at lægge den halvt knyttede
								højre Haand tungt i Bordet, - hvad skal man sludre for?
								Ikke sandt, Doktor?Doktorens hvide Fingre trommer sagte og sindigt paa Dugen.- Det kommer alt sammen an paa, siger han, hvor hyppigt man
								gentager de tre Ord. En Stigen til absolut Veltalenhed er ikke
								udelukket!Og hans Fingre danser videre i lemfældig, renvasket Overlegenhed.Markus Hejn ser over paa Broderen og smiler.- Det gaar nu ikke altid, som Præsten prædiker! siger han.- Nej saagu'!Proprietæren ler paa ny, i korte Stød, som en stor Hunds Galpen, og
								Lægens Fingre standser deres Dans, pludselig, med et Smeld og staar
								stive mod Dugen som en Cirkushests Ben, naar den gør Publikum sin
								Reverens.- Aa nej, siger Fru Sletting, og Markus Hejn føler hendes
									 Blik over sig, moderligt og
								fuldt af Kvindegodhed, som et Pust af en hellig, enfoldig Alvor,
								- jeg spurgte blot Deres Broder, fordi De sad saa tavs . .
								. Jeg var bange, De fortrød, at De var gaaet herop, - vi
								kan jo ikke være store Ting for Dem!Proprietæren vender sig mod sin Hustru.- Hvorfor kan vi ikke det, Signe, hvad? Naar Hr. Hejn er
								kommen herop, er det vel, fordi vi kan være noget for ham!- Aa, siger Kapellanen og ler med sin lyse Latter, forstaar
								De ikke, hvad Deres Kone mener? . . . hun vil gerne være saa meget
								som muligt for alle Mennesker, derfor er hun altid bange for, at hun
								ikke skal være nok.Fru Sletting ser paa ham.- Det er virkelig Deres Skyld, hvis jeg siger Dumheder,
								- De har gaaet og gjort mig ganske bange for Deres Broder.- Har jeg?- Ja, alt det, De har fortalt - -- Og saa en lille Smule nysgerrig, ikke sandt? siger
								Doktoren og knipser en Brødkugle ind under en Asjet.Proprietæren ler.- Ja De forstaar Dem sgu paa Kvinder, Doktor! Men Markus
								Hejn bøjer sig let frem mod Fru Sletting.- Det er alt for megen Opmærksomhed, De ofrer mig,
								- De gør mig ganske ør ... Og hvad skulde jeg fortryde?- Er De ikke menneskesky?- Nej ikke det ringeste.- Men saa forfærdelig klog og kritisk og fuld af Dom og
								Forkastelse !Markus Hejn ser over paa Broderen.- Min Broder er en falsk Profet! Saa smiler de to Brødre
								til hinanden.- Ja, siger Kapellanen, men rødmer, mens han taler,
								-  Afguders sande Væsen
								gaar det ikke an at røbe, og jeg bekender, at min Broder er min
								Afgud.- Naa! ler Doktoren og skæver over til Markus Hejn med et
								Par vimse smaa Øjne, der kommer frem i Øjenkrogene som to pludselig
								vakte Mus, der farer ud af deres Huller, - der gik
								Forgyldningen grundig af Dem!Men Fru Sletting ser paa de to Brødre, fra den ene til den anden, og
								rødmer som Kapellanen.- Aa, siger hun, nu lyver de begge.Og Samtalen rinder videre, mellem Kapellanen og Fru Sletting.
								Proprietæren og Doktoren spiser. Ude i Køkkenet rasler en Ildtang og
								hviner en Skurevisk mod en Grydebund, uophørlig.Markus Hejn hører det alt sammen, men det lukker sig om ham som et
								højt Gærde af Støj op omkring den Ensomhed, som er ham.Ja - vel lyver han. Sidder de ikke der, disse fremmede
								Mennesker, og jager Gafler langt ind i ham for at føle efter hans
								Indre, og allerivrigst Fruen, med kvindelig Ugenerthed, saaledes som
								Naturen nu engang har dannet sine Kvinder. Han ved det, det er
								lutter Godhed, og saa en lille Smule Nysgerrighed, som Doktoren
								siger, men først og fremmest Godhed, en Medlidenhed, som er saa
								meget af en Sans, at den næsten er kødelig. Først det, om han
								befinder sig vel, hvor han sidder. Man har fortalt hende, at der er
								et eller andet i Vejen med ham, og det er hende magtpaaliggende at
								faa at vide, at i hendes Nærhed er han
								tilfreds, for at hendes kvindelige Modervarme kan blive udløst og
								virke. Saa det, at de jo ikke kan være noget
								for ham. Dér virker hendes Kvindegodhed indad, til Bedste for hende
								selv. Selv er hun ringe, mens han er noget stort, - og saa
								er han kommet og har sat sig lige over for hende, saa hun har hans
								gaadefulde Storhed i sin Nærhed og kan drage den ind til sig. Hendes
								Ord betyder det stik modsatte af det, hun siger. Hun  sidder ganske simpelt og forærer sig ham,
								- og altsammen af Godhed, af kvindelig Rundhaandethed. Men
								hun ser, at han lyver. Det vil sige, hun tror ikke de Ord, han
								siger, fordi de ødelægger det Billede, hun har dannet sig af ham, og
								gør Kvinden i hende overflødig og det netop i et Tilfælde, hvor det
								var hende en Slags stolt Lykke at føle det kvindelige i hende virke
								. . . Men naar han ikke formaar at lyve hende bort, hvad saa? Hun
								kommer ham ikke det fjerneste ved, men hun er der og har paa en
								Maade slaaet sine Arme om hans Hals og taget sig paa at være god ved
								ham, og han føler det at skulle gøre sig fri, som et nyt Besvær, der
								er beskikket ham. Men han ved, at han gider ikke.Og saa Broderen. Hun og han har talt om ham, hele Vinteren maaske. De
								har alle talt om ham. Mens han har siddet ensom der hjemme i
								Skovløberstuen, er han som et Spøgelse gledet ud og ind her og der,
								paa Steder, hvis Tilværelse han ikke anede, i Stuer og Gange, hans
								Øjne aldrig har set. Hvad de har sagt, er ham ligegyldigt; han
								tænker ikke derpaa. Men han føler i sin Hjærne en dobbelt Træthed,
								som blev han sig pludselig bevidst et Liv, han har ført uden at ane
								det, et Liv, han staar magtesløst overfor selv nu, da han er blevet
								det vaer. Saa smiler han, forsøger at smile ad sig selv. Naturligvis
								har de talt om ham. Det maatte han jo vide. Men Smilet vil ikke
								lykkes. Tanken vil ikke slaa igennem. Var den falden ham ind i Gaar
								eller for to Timer siden, mens disse Mennesker endnu var ham
								ubekendte eller som fjerne, utydelige Skygger, der ikke paa noget
								Punkt kom ham ved, vilde han maaske kunnet le, kunnet more sig over
								deres nysgerrige Travlhed - men nu sidder de ham helt ind
								paa Livet, murede klods ind paa ham, og hvor vildt han end forsøger,
								han kan ikke smile dem bort. Kommer de ham da ved, er de ham ikke
								ganske ligegyldige? Har han narret sig selv, - tager hans
								Hjærne imod dem? Han ser op, ser over paa Fru Sletting,  - og i det samme smiler han.
								Smilet er der. Han ler ad sig selv, ad den Tanke, at disse Mennesker
								skulde have nogen Magt over ham ... Og han ser Fru Sletting smile,
								smile tilbage til ham, og der er over hendes Smil et Skær af
								tilfreds Taknemmelighed, af opmuntrende Glæde.Saa rejser Proprietæren sig.- Velbekomme, mine Herrer! . . . Lad os saa faa en Rubbert!Fjernere og fjernere lyder Skureviskens rastløse Hvinen. Markus Hejn
								staar paa et blødt, dunkelt Gulvtæppe i en Stue, hvor en Hængelampe
								som et lysende Midtpunkt skinner ned over et rundt Bord med gulnede
								Evighedsblomster i Glasopsats og en Kreds af Lænestole, overhæklede
								med hvidt, omkring sig. I en Ovn buldrer Brændet, og ovre i et
								Hjørnes Skygge dikker et bornholmsk Stueur tungt og lydt. Fra to Fag
								lave Vinduer uden Rullegardiner stirrer den sorte Nat ind paa den
								lysende Lampe.- Kapellan, siger Proprietæren, De er hjemme her,
								- vis Deres Broder Vejen!Og Bornholmerens Dikken taber sig og dør hen. Gennem en aabenstaaende
								Dør kommer Markus Hejn ind i et smalt Værelse, hvis Vægges
								Portrætter af Mænd og Tyre og Hingste spænder sig trangt omkring
								ham. Midt paa Gulvet staar et blankt Spillebord med brændende Lys i
								Stagerne, Toddyglas, Chettonsæsker og Kort. Henne i en Krog rejser
								en sort Pudel sit Hoved og stirrer med to smaa glødende Øjne og
								knurrer.- Skjold! din Flab! hold Mund! mumler Proprietæren.Og Pudelen lægger sig, og Spillet begynder og gaar sin Gang.- De spiller sgu som en gammel Godsejer! siger
								Proprietæren, da en Rubbert er ude, og hilser over til Markus Hejn
								med sit Glas.Markus Hejn løfter sit og smiler. Han er tilfreds med sig selv,
								tilfreds som en Mand, der river Hø eller plukker Gæs. Hans  Øjne ser, og hans Fingre skøtter
								Kortene, Ruder og Hjærter og Spar, og Tiden gaar saa stilfærdig tomt
								og giver ham atter tilbage til sig selv. Disse Mennesker, der sad
								ham saa tæt ind paa Livet før, er gledet fra ham igen, nu de tier.
								Han sidder og spiller med dem saa ligegyldig vel til Mode som
								Æventyrets Bondedreng, der uden at kende til Frygt spillede Natten
								til Ende med Spøgelser, der kom ud af Kaminen.Og da en ny Rubbert er ude, og han skal sidde over, rejser han sig og
								gaar ind i Dagligstuen, langsomt og jævnt, som en Mand, der dasende
								ser sig om i et Museum.Derinde buldrer Brændet i Ovnen, og Bornholmeren dikker. Det lyder,
								som snakkede Ovn og Ur sammen i den stille Stue.Henne ved Bordet sidder Fru Sletting i en af Lænestolene og syer.Han standser og ser paa hende, som man ser paa det, man har glemt var
								til.Og hun ser paa ham. Men i hendes lyse Blik
								føler han som et gammelt Bekendtskab, der trygt stirrer ham i Møde
								gennem vidt aabne Døre.- Jeg vilde saa gerne talt med Dem! siger hun og lader
								Sytøjet synke i sit Skød.- Med mig? gentager han og føler sig ufri paa ny, greben i
								Brystet af hendes skaanselsløse Busen paa. Hun vilde tale med ham,
								siger hun, rent ud, spørger ikke først for Eksempel, om det morer
								ham at spille Kort, om et eller andet ligegyldigt Dit eller Dat, men
								river ham til sig med det samme. Han ser sig forvirret om, og det
								forekommer ham, at alt i Stuen staar og lytter og lurer paa ham.
								Stolene omkring Bordet faar Fysiognomi, een er lille og lav og
								stirrer op som en nysgerrig Pukkelryg, een er lang og tynd og
								strækker Hals i mager Øjenslugen, og Lampen, som spejler sig i de
								sorte Ruder, giver Natten gyldne Pupiller at stirre med.- Ja, siger hun, med Dem!- Men - om hvad?- Aa, jeg ved ikke, svarer hun og ser ned og glatter
								Sytøjet med sine Hænder - om alt muligt!Han staar og ser paa hende og smiler. Han kender det Kvindesvar.- Hvis min Broder har sagt noget om mig, har han vist
								narret Dem frygteligt! siger han.- Nej, - hun ser atter paa ham, - det
								vilde Deres Broder ikke gøre!I det samme kaldes der paa ham inde fra Værelset ved Siden af.- Men det er maaske paatrængende af mig! siger hun og
								løfter atter sit Sytøj og bøjer sig over det, som lukkede hun sig
								sammen om en tyst Sørgmodighed.Han tøver et Øjeblik.- Nej, vist ikke! siger han sagte og vender sig og gaar
								hastigt ind til Spillet, som flygtede han fra sit eget Svar.Men med Kortene i sin Haand sidder han og formaar ikke at følge, hvad
								der foregaar omkring ham. Uden for Vinduerne hører han det dryppe
								fra Tagskægget, langsomt, Dryp i Dryp, og tungt, som i Takt med
								Draaberne, kommer og gaar hans Tanker. Hvad vil hun ham? Er det den
								evige kvindelige Nysgerrighed, der, under Skin af at bekende for
								ham, vil intet andet end bore sig ned i ham og beglo ham? Hvad er
								det hun vil fortælle ham? Hun har jo hans Broder at tale med, og sin
								Mand. Sagtens er det ikke andet end den almindelige Historie, at
								Kvinder ser den Mand, de ikke kender, an for finere end de Mænd, de
								kender. Og han er ny for hende . . . Men hendes sidste Ord, hendes
								Tilbagetog - om hun var paatrængende. Var det et gammelt
								Fif? Hans Hjærne strider for at overbevise ham om, at det var det.
								Men bag ved alt, hvad han tænker sig sammen, ser han  bestandig hendes tyste Bøjen sig over
								Sytøjet . . . Han ved, at det var intet Fif, og denne Viden fylder
								ham med en hed Uro, som han ikke kan betvinge.- Nej, vant til at spille mærker man, De ikke er, siger
								Proprietæren, da de omsider rejser sig. - De mister hurtig
								Kræfterne!Ude i Gangen rækker hun ham Haanden til Farvel. Han føler hendes
								Haandtryk fast og bredt, men som var der oppe i hendes Arm et vagt
								Led, der helt kunde slippe Haanden, om den var nok saa fast og stærk
								. . .- Naa, siger Broderen, da de staar ude i Mørket, og
								Doktoren er gaaet, - er du vred paa mig, fordi jeg fik dig
								med? - fortryder du?- Aa nej.- Er du glad da?- Du er et Barn, Hans!- Dog ikke større Barn end, at jeg ved, at om du var glad,
								saa vilde du ikke sige det.- God Nat.- Ja ja da - - Skal jeg ikke følge dig?- Nej, hvorfor det?Og Markus Hejn gaar ind i Mørket.Dagslyset gaber graat omkring ham, tomt og trist, bundløst og
								uendeligt.Markus Hejn sidder atter i sin Sofa, foran det tomme Bord, og stirrer
								ind i Dagen og ser ingen Ting for sig.Inde i hans Bevidsthed ligger som en Sten paa en Dynge visne Blade
								Aftenen i Gaar. Mellem lange Stunder af sløv Synken  sammen rokker han ved Stenen og stryger
								sig over Øjnene, som vilde han se klart efter et eller andet, men
								lukker hver Gang Øjnene i Lede, som stirrede han ned i en Dumhed,
								klam som en slimet Brønd.Og saaledes har han siddet den halve Formiddag.Da kommer en Vogn kørende ude paa Vejen, rapt og let rullende, og
								Vognen standser ude foran Skovløberhusets Dør. Et stolt Piskeknald
								skralder gennem den graa Vinterdag.Markus Hejn ser en aaben Jagtvogn holde derude, ser Sletting paa dens
								høje Buk, i Pels og laaden Hue, og Fruen paa Bagsædet, indsvøbt og
								ensom.Og øjeblikkelig kryber han sammen, hvor han sidder, som vilde han
								forsvinde ind i Væggen bag Sofaen eller presse sig til Damp, gøre
								sig usynlig.Saa skralder et nyt Piskeknald, utaalmodigt, som en Befaling.Han rejser sig og gaar ud.- Naa, der er De! raaber Proprietæren og ser ned paa ham,
								uden Hilsen, med Piskeknaldets raa Gjald i sit Blik, - faa
								en Frakke paa og kør med!Og Fruen ser rødmende paa ham og smiler.- Ja, kør med! siger hun, - vi kører en Tur!Han ser hende i Øjnene. De er store, graa som Dagslyset. Men den vage
								Moderømhed, som de forfulgte ham med i Aftes, og som er den, han
								stirrer efter, ser han ikke. Hendes Smil og Rødme, den indtrængende
								Bøn i hendes Stemme, er altsammen kun et Slør, hun høflig væver om
								Mandens nøgne Busen paa.- For De forsømmer vel ingen Ting! siger Proprietæren og
								ler.Markus Hejn hører hans Ord, just som han vender sig for at hente Hat
								og Frakke. Han standser og ser op paa ham. Saa ryster han paa
								Hovedet og føler i det samme sit Blik lyse af en pludselig Glæde,
								der er ham forunderlig mægtig af Omfang,  skønt dens Kærne ikke er andet end den ene
								lille Opdagelse: hvor det er ham uendelig ligegyldigt, hvad den Mand
								deroppe paa den Buk siger!Og mens han staar inde i Forstuen og trækker Frakken paa, lever denne
								Glæde endnu i ham, kold og vid, som havde han faaet noget kastet fra
								sig, der havde tynget ham længe. Men han ved ikke af, at særlig
								denne Mand har tynget ham, hverken kort eller længe. Han standser et
								Øjeblik, med Frakken trukket halvt paa. Han har dog hele Morgenen
								tænkt paa de Mennesker og ærgret sig. Som han staar, kaster han et
								eneste overskuende Blik tilbage gennem Morgenens Tanker og studser,
								- han finder ikke Manden derude paa Bukken iblandt dem. Og
								alligevel siger denne pludselige Glæde, at han har siddet skjult et
								Sted i hans Bevidsthed, og at han nu er kastet ud. Det undrer ham en
								Smule, og han leder løseligt efter Sammenhængen, men finder ingen og
								er lige glad.Saa gaar han ud til Vognen.- Sæt Dem op hos min Kone! siger Proprietæren.- Ja vel! svarer han og griber sig selv i at være paa
								Nippet til at tilføje: naturligvis!Og han kommer til Sæde ved Fruens Side, og Vognen ruller videre i den
								graa Dag.- Hvad tænker De paa nu? spørger Fruen, da de har kørt en
								Stund.- Paa ingen Verdens Ting! lyver han.Thi som han satte sig hos hende, er han falden i Tanker over det
								samme som før inde i Forstuen, og har fundet ud, at det maa være
								hende alene, han har tænkt paa og ærgret sig over Morgenen igennem.
								Resultatet fylder ham med en kølig Munterhed, og han tvivler paa det
								og ser dets Forklaring deri, at hun sidder saa tæt ved Siden af ham
								og stemmer sig ind over hans viljeløse Bevidsthed, som boede hun
								allerede i den ifølge gammel Hævd.- Man gør sig altid Tanker! siger hun.- Hvorfor vil De evig og altid vide, hvad jeg tænker?- Evig og altid? - aa, De mener, fordi jeg i
								Aftes - -Hun taler ikke ud, men læner sig tilbage, som drog hun sig bort fra
								en, der stod lige over for hende og saa paa hende.- Hvad nu? farer det gennem hans Hoved. Fortryder hun i
								Aftes, eller spiller hun Komedie, eller handler hun ud fra en
								Blufærdighed, som Dagslyset, der nu er om dem, har vækket?Men hans Tanker løber fra ham, og før de er til Ende, svarer han.- Ja, jeg tænker paa i Aftes, siger han, - eller,
								for at være nøjagtig, jeg tænker paa Dem!Og dette Svar fylder ham selv med Forbavselse. Det kommer, som naar
								Vinden pludselig drejer sig, som brød en Stemme frem fra en Kant i
								hans Indre stik modsat den, hvor hans Tanker gik i Kreds.- Aa - nej det var ikke saaledes, jeg mente!
								svarer hun.Men han, som sidder og venter et plat og ligefremt: Naa, hvad tænker
								De saa om mig? forstaar med, eet, at hans Tanker holder ham for Nar
								og lyver, og at Stemmen, som talte tværs igennem dem, sagde
								Sandheden. Og i det samme giver han alle Tanker en god Dag og føler
								sit hele Sind synke hen i en lun Hvile, føler som et grønt Punkt
								dukke op i hans Indre og brede sig blødt og overmægtigt. Men dette
								vover han ikke at røbe.- Jeg mente det vel ikke selv saa direkte! siger han.Hun sidder og ser ud over de nøgne Marker.- Den Slags Tale kan jeg ud og ind! svarer hun, som gav hun
								Vinden et sagte Suk at sprede over kolde Jorder.Men det Tonefald, hun taler i, forstyrrer hans Sinds Hvile og gør ham
								urolig for at miste den. Og denne Hvile svulmer pludselig i ham, som
								en Værdi, der mangfoldiggør sig, og alle hans Kræfter samler sig for
								at værge den.- Det er muligt, siger han, at De kender den Slags Tale,
								- mig falder den ret ny, saa ny, at jeg ingen Forklaring
								ved paa den, og saa sand, at al Forklaring er mig overflødig!Da ser hun paa ham, roligt og prøvende, med Dagslysets Bundløshed i
								sine graa Øjne.- Jeg havde ikke tænkt mig, at De var saa vant til at tale
								med Kvinder! siger hun.Dette er hendes Ord. Men han læser i hendes Blik en ængstelig Tro paa
								det, han sagde, en Tro, der modsiger hendes Tale. Og paa den Tro
								svarer han.- Jeg maa have Lov at tænke paa Dem, mine Tanker gør Dem
								dog ingen Fortræd, - de er jo knebent nok Tanker!- Hvorfor tænker De - netop paa mig?- Jeg ved det ikke.- Tror De ikke, det er, fordi De er Mand og ikke har set
								Kvinder længe?Hendes Spørgsmaal griber om ham som en haard Haand, virker paa ham
								som et Blik fuldt af raa Erfaring. Og uvilkaarlig ser han op mod
								Manden paa Bukken, op mod den flade, brede Nakke over den bugnende
								Ryg.Og hun ser hans Blik, men tager ikke sine Øjne til sig, stirrer ind i
								hans, da han vender dem mod hende, som krævede hun Sandheden nøgen
								og uden Omsvøb, rede til at se den, om han end løj nok saa svagt.- Maaske, siger han, - maaske; men ikke saaledes,
								som De tænker. Jeg har set mange Kvinder,
								før jeg saa Dem, men aldrig set noget særligt i dem, jeg saa.
								Hvorfor jeg i Dag har tænkt netop paa Dem, siger jeg Dem, at jeg
								ikke ved. Jeg ved ikke hvorfor, og der er noget i mig, der sætter
								sig imod, at jeg søger en Forklaring. Jeg er led ved al Forklaring.
								Hvorfor kan De ikke sidde dér ved Siden af mig uden at spørge og
								forlange Svar? Først nu jeg sidder hos Dem, er det blevet mig klart,
								at  det er Dem, jeg tænker paa. Hvad
								Art mine Tanker har, ved hverken De eller jeg!Atter ser hun ud over de nøgne Marker.- De taler, siger hun, som om De var sikker paa, at jeg
								gerne saa, De tænkte paa mig!- Heller ikke det ved jeg, svarer han, i det mindste er det
								ikke faldet mig ind at regne med Dem paa den Vis, - skønt,
								siden De taler derom, ... nu tror jeg det!- De, som slet ikke kender mig! svarer hun, som havde hun
								ikke hørt hans Ord.Markus Hejn ler.- Saa meget desto bedre for Dem!Og Vognen ruller af Sted over det aabne, øde Land og holder atter for
								Skovløberhusets Dør. Ikke et Ord har de vekslet den sidste halve
								Time.Men da Markus Hejn staar alene inde i den lave Stue, føler han en
								kold Tomhed ved sin Side og gaar til Vinduet og stirrer ned ad
								Vejen. Vognen er forsvunden.Da dukker pludselig hendes Navn op i hans Erindring. Han hører det
								med Broderens Stemme, saaledes som han i Aftes præsenterede hende,
								- Fru Signe Sletting!Og atter og atter gentager Navnet sig, langsomt og lydløst, til han
								hører sin egen Stemme sagte nævne det.Hvad nu? Hvad er det, som sker?Mange Gange paa Dagen stiller Markus Hejn sig dette Spørgsmaal, og
								hver Gang det samme, i samme Form. Det Svar, han finder, er hver
								Gang et nyt, og intet af dem tager han som det rette, føler dem alle
								for ligetil eller ved Siden af og lader dem  fare, taagede og ufærdige som de er, og
								synker hen i den Hvile, der greb ham, da han sad ved Fru Slettings
								Side, og som ikke har forladt ham, - den besynderligste,
								lune, milde Hvile.Som han stod og nævnede hendes Navn og hørte sin Stemme gentage det,
								kom han til at srnile, for han mindedes de Kvindenavne, han i
								Aarenes Løb havde nævnet paa samme Vis.Er det Mandfolket i ham, der rører sig, Forelskelsen? Tanken falder
								ham komisk, og han slipper den.Men Spørgsmaalet kommer igen.Det er jo dog en Kvinde, der er Skyld i denne Tilstand, i det mindste
								er det en Kvinde. Men Forelskelse har altid virket helt anderledes
								paa ham, givet ham Feber og voldet ham Uro. Derfor har han hurtig
								dræbt al Forelskelse og skyet den som for ringe i sit Resultat i
								Forhold til det Apparat, den satte i Gang.Det staar taaget og dunkelt for hans Bevidsthed, som har intet uden
								for ham noget at gøre med det, der sker, som er det hele en naturlig
								Fortsættelse, en sagte Udvikling af hans Hjærnes Ødelæggelse, en
								fortsat Synken sammen af det, som hidtil var hans Vilje.Men den Stemme, som brød frem i ham og sagde hende, at det var hende,
								han tænkte paa? Han ved, at den sagde Sandheden, ubevidst. Men netop
								dette ubevidste gør, at han ikke kan komme til Bunds. Og hvad vil
								det sige, at han tænker paa hende? Paa hendes Øjne og Mund, paa
								hendes Hænder? Han vilde knap kunne pege dem ud mellem andre. Paa
								hendes Sjæl? Den kender han ikke. Hvorledes tænker han da paa hende?
								Han fornemmer det, som er hans Tankers Maal alene noget varmt og
								blødt, der har Hvile for ham. Men dette varme, bløde, er atter en
								Kvinde, - ikke et Barn, eller en Mand som han selv.Og han længes efter hende, fordi han længes efter at øge denne Hvile,
								som er over ham.Og i sin Længsel gaar han ud for at finde den, han længes efter.Hvor hun bor og sagtens er at finde, ved han. Men derhen gaar han
								ikke. Det staar for ham, som er det, han længes efter, og som fylder
								ham, ikke noget, der bor i Hus, - som vilde det
								haandgribelige, som er et Hus, smitte ham og smitte hende og gøre
								det hele dagligdags og tarveligt og gammel kendt. Heller ikke
								behøver han at gaa der hen, hvor hun bor. Saa sikkert som han ser
								Snefnuggene falde gennem den tykke Luft, ser hans Sjæl hende, som
								fødtes hun af Dagslyset og maatte glide ham i Møde som et dalende
								Snefnug, formet i den Luft, som er uden Grænser. Hans Tanker, som er
								om hende, skaber hende bestandig frem, men formløst som en Skygge,
								som en mild Luftning omkring ham. Hun maa komme. Det vilde være
								Vanvid, om hun ikke kom.Der gaar Dage, - og hun kommer ikke.Men Markus Hejn venter, uden Uro, uden at tvivle. Bestandig er hans
								Tanke den samme. Hans Længsel svinger ikke, øges ikke, gør sig intet
								klarere. Han gaar fra Morgen til Aften, alle Egnens Stier til Ende
								og de samme Stier om igen, sindigt og fuld af Hvile. Alle hans
								Tanker ligger ringlede i en Krog. Men der, hvor de arbejdede, tegner
								Marker og Skove sig i Dagslyset og lever ind i ham Muldets
								uforanderlige Liv, fyldt med Fred.Saa kommer hun paa Skovstien, en Dag hen imod Aften.- Hvor De gaar hastigt! siger han, straks han ser hende,
								- hvor skal De hen?Han ved, hvor hun skal hen. Hun skal jo til ham. Hvad er det, han
								spørger om? Hvorfor spørger han? Hans eget Spørgsmaal føder et
								pludseligt Ubehag i ham.- Gaar jeg hastigt? - jeg skal ingen Steder!
								siger hun og smiler og rækker ham Haanden.Men han ser hendes Bryst hæve sig langsomt og højt, som drog hun i et
								dybt Aandedrag al Luftens og Lysets Ro til sig videnom fra.- Saa kan vi jo følges lidt!- Det kan vi, ja!Han gaar ved hendes Side.Hvorfra kom denne pludselige Tvivl over ham før, da han spurgte?
								Hvorfor tvivlede han netop da, først da, i det Øjeblik han saa
								hende, og ikke et Sekund de Dage, han gik alene og længtes? Var det
								Angest for at skuffes? Spørgsmaalet drager sig bort fra ham, dulmes
								hen og dør, mens han ser for sig, hvor hendes Bryst steg, da hun saa
								ham, og han talte til hende, steg som forløstes det fra en stor Uro
								og sank til Hvile, ... og en besynderlig Følelse siger ham: til den
								Hvile, til den samme, som er i ham.Han tier, gaar tavs og har ingen Brug for Ord.- Har De talt med Deres Broder for nylig? spørger hun
								pludselig og ser i det samme hastigt paa ham. Men i dette hastige
								Blik læser han ikke det samme Spørgsmaal som i hendes Ord. Hendes
								Blik taler til hans, hendes Ord er blot en Lyd i Skoven.Hans Stemme svarer hendes. Han har ikke talt med sin Broder. Og meget
								ligegyldigt fortæller deres Stemmer hinanden. Men hver Gang hans
								Øjne møder hendes, er det, som var alle de mange Ord usagte.Da siger hun med eet:- Det er underligt, forleden Aften vilde jeg gerne tale med
								Dem om alt muligt og gerne kende Dem rigtig til Bunds, og nu længes
								jeg efter ingen af Delene, . . . jeg synes, jeg har kendt Dem saa
								længe og kender Dem saa godt. Det kommer vist af, at jeg tænker saa
								meget paa Dem!- Ja, siger han sagte og som et viljeløst gentagende Ekko,
								- det kommer af, at De tænker saa meget paa mig!Men i det samme standser han.- Ved De det, spørger hun, at jeg tænker paa Dem? Han ser
								op paa hende og smiler.- Det siger De jo selv.Hun tier en Stund.- Nej, svarer hun saa, jeg hørte paa Deres Stemme, at De
								vidste det!Men han vidste det ikke, hans Tanker vidste det ikke. Ikke et Øjeblik
								har det været ham bevidst, at hun tænkte paa ham. Det var ham alene,
								der tænkte paa hende, det vil sige paa noget mildt og lunt, som
								tilfældig var en Kvinde. Og nu ser han pludselig dette milde, lune
								gaa ham i Møde som en handlende Vilje, der slynger sine Tanker
								omkring hans, bliver som en mødende Halvdel af hans, en Sum i hans
								Sind. Et Øjeblik staar han over for hende, som vilde han slynge
								hende Mile fra sig. Da løser sig med eet hans vakte Tænken, han
								hører hendes Ord og ser hendes Blik, og det er, som breder det
								grønne Punkt af Hvile sig i ham og bliver til en stor Eng, der
								bølger ud imod det grænseløse.- Hvorfor tænker De paa mig? spørger han og ved i Forvejen
								Svaret og, at hun ikke vil give det.- Ved De egentlig, hvad jeg føler, naar jeg tænker paa Dem?
								spørger hun.-Ja.Hun rødmer, men ser ham i Øjnene.- Ved De det?- Jeg tænker jo selv paa Dem fra
								Morgen til Aften! siger han og ser rolig paa hende.Men som han har sagt det, vender han sig og gaar, gaar gennem
								Aftenmørket uden at se sig tilbage.... Ud fra Skovløberstuen skinner Lys. Han standser et Øjeblik.
								Formodentlig sidder Broderen og venter paa ham. Saa  drejer han ned ad en Sti, som fører bort,
								men vender atter om og gaar ind.I Sofaen sidder Broderen foran den tændte Lampe.- Naa - jeg tænkte, det var dig, da jeg saa
								Lyset! siger Markus Hejn og ser hastigt paa Kapellanen. Saa kaster
								han Frakken over Sofaarmen og sætter sig paa en Stol, støtter
								Albuerne mod Bordet og lader begge Hænder langsomt glide over
								Panden, op gennem Haaret. - Har du siddet her længe?- Du er ude, tror jeg, snart Nat og Dag og aldrig hjemme!- Har du været her før?- Ja, et Par Gange.- Ja - jeg har været ude. Saa tier de begge en
								Stund.- Ogsaa ude at køre! smiler Kapellanen.- Ogsaa ude at køre, ja.- Betyder det noget, Markus? spørger Kapellanen og ser paa
								ham, som kom hans Blik fra et Skjul.- Ja, hvad mener du?- Det ved du godt, - at det gaar dig bedre?- Aa ja - paa en Maade.- Naa, Gud ske Lov da!Og Kapellanen retter sig i Sædet og saar i et eneste Blik al en Sjæls
								Lykke ud over Broderen.Men Markus Hejn ser nøje og længe paa ham. Saa smiler han.- Hans, siger han, og alt som han taler, dør Smilet bort,
								- der var engang en Mand, som havde levet i fem og tredive
								Aar, havde spist og drukket, glædet sig og græmmet sig, siddet i
								Held og siddet i Uheld, alt sammen saa jævnt og ligetil, at han en
								Dag, da en stor Sørgmodighed kom over ham, fandt, at han ikke kunde
								skelne sit eget Liv fra alle mulige andres. Da bredte den store
								Sørgmodighed sig i ham, og han ledte efter sig selv, saa sig tilbage
								gennem den Tid, som gik, og stirrede frem  gennem det tomme Rum, der var den Tid, han
								endnu havde for sig. Og som Mindet om et gammelt Æventyr, man engang
								havde fortalt ham, vaagnede i ham en Fornemmelse af noget
								uudsigeligt, noget der begyndte som en Slags stor og ubetvingelig
								Tørst og endte som en Kamp mellem ham og Døden selv, en uopsættelig
								Kamp for det i ham, der var Dødens yderste Modsætning, skulde ikke
								alting opløse sig i fortvivlet Meningsløshed, og Livet gaa, uden at
								han vidste, at han havde levet.- Men da er du jo over det alt sammen, Markus! siger
								Kapellanen, da han tier, og hans Udbrud kommer som en lys Fanfare.Men Markus Hejn ser bestandig paa ham.- Hvem er jeg, Hans?- Hvorfor spørger du mig om det?- Ved du intet Svar?- Tror du, et Menneske nogen Sinde faar at vide, hvem det
								inderst inde er? siger Kapellanen.Saa smiler han til Broderen.- Dig, siger han, kender jeg blandt andet paa denne Stue,
								paa alle de Værelser, du har boet i. Har du nogen Sinde valgt andet
								end smaa, stille Rum? Tænk paa Egnen her, som den har været, mens du
								har gaaet om herude denne Vinter. Jeg forstaar ikke, at du kan lede
								efter dig selv, naar du sidder her, og naar du tænker paa den stille
								Skov derude og paa de ensomme Marker!- Men, svarer Markus Hejn, naar du en skønne Dag ser en
								sort Streg slaaet over alt det, du troede var dig selv, og maa dømme
								det dødt, og ser for dine Øjne noget helt andet og ved ikke rigtig,
								hvad det er, men forstaar blot, at det er der, ... og føler noget
								som en Skæbne over dit Hoved og dig selv uundgaaelig som Bold for
								den, og alt i dig, dit Blod og din Vilje, strømmer frem mod denne
								Skæbne og kaster alt det forgangne fra sig som unyttigt og fortæret
								- -Kapellanen har bøjet sig frem og hviler Armene paa Bordet.- Der er noget bestemt, du tænker paa! siger han.Markus Hejn ser ham rolig dybt ind i Øjnene.- Hvad er det, du tror, jeg tænker paa?- Jeg mener, svarer Kapellanen, - jeg tror, at
								naar et Menneske taler som du, saa maa der være hændet ham noget,
								som ikke er hændet ham før, eller ikke hændet ham paa samme Maade
								som nu - -Han tier. Markus Hejn ser ham i Øjnene, som vil han stirre sig hans
								Tanker til, en for en, lige til den inderste.- Hvorfor bruger du Omsvøb, siger han, - sig mig,
								hvad du tror!- En Kvinde.Markus Hejns Mundvige sænker sig.- Og hvorfor en Kvinde?- Fordi, svarer Kapellanen og taler langsomt, som brændte
								hans Stemme tør under Broderens Blik, - fordi intet faar
								en Mand til at glemme saa helt ind til Sjælens Bund som en Kvinde,
								der besætter hans Sind, - til at glemme netop som du har
								glemt. Og ingen gøgler saa hensynsløs en Vilje frem og fabler saa
								vildt for ens Sind som en Kvinde, ens Tanker ikke kan slippe
								- -Men pludselig tier han og gør med Armen en Bevægelse gennem Luften,
								som slog han det hele hen.Markus Hejn rører sig ikke, som han sidder med Hovedet støttet i
								begge sine Hænder.- Tror du paa mig og Kærligheden? spørger han.Da ser Kapellanen stift paa ham. I hans skægløse Ansigt er hans Øjne
								som to kolde, blaa Vaager i Isen.- Kærligheden! siger han, som slaar han med Blik og Stemme
								Ordet af Broderens Haand, og rejser sig og gaar, høj og ludende,
								bort over Gulvet.Markus Hejn stirrer ind i Lampen.- Hvem tænker du paa? spørger han.Kapellanen standser og vender sig.- Behøver jeg at nævne Navne?Saa gaar han frem og griber om en Stols Ryg og staar og vugger, som
								er Herredømmet over hans Legeme sluppet ham af Hænde.- Markus! siger han, - lyver du for mig
								- det er jo Vanvid ! - du, som knap har set
								hende! ... Og hans Læber presser sig sammen som for at standse
								Ordene, . . . kunde du begaa en Forbrydelse?Saa slipper han Stolen og strækker sin Haand over mod Broderen og
								krøger sig sammen, som bad han med hele Legemet.- Er det Sandhed, siger han, saa rejs! - Markus!
								rejs! mens Gud endnu giver dig Tid!Men Markus Hejn tager ikke hans Haand.- Nej! siger han stille.Da trænger der ude fra Aftenen en besynderlig Lyd ind til dem, en
								Lyd, der kommer gennem Luften, gennem den bladløse Skov, gennem
								Mørket, tung og afmaalt og ensformig, med korte, stakaandede
								Mellemrum, som en hæs, uafviselig Kalden.Markus Hejn rejser sig og gaar til Vinduet og drager Gardinet fra.
								Derude staar Nattehimlen glødende gylden over Skoven, og de nøgne
								Trækroner løfter sig som et tusindtraadet Spind imod det hede Skær,
								der breder sig og stiger, som gik al Nattens Taage stille og uden
								Flamme i Brand. Op over Skoven stryger de vækkede Krager som
								flakkende, skrigende Skygger, og bestandig synger i Luften denne
								Lyds hæse Malmkalden, Kirkeklokkens dumpe Klemt omme bag Skoven.- Brand!Han vender sig mod Broderen. Men Kapellanen er gaaet.Da jager en Rytter forbi ude paa Vejen. I Spring hugger de tunge
								Hestehove mod den haarde Sneskorpe. Saa forsvinder Hest og Rytter.Markus Hejn tager Hat og Frakke paa, slukker Lampen og gaar ud.Over den ensomme "Skovvej ligger Nattens Stilhed klam og
								kølig. Sneen lyser mellem de mørke Stammer, og langt fremme foran
								sig ser han en høj ludende Skikkelse haste afsted. Han kender
								Broderen og gaar til for at naa ham. Da forsvinder Skikkelsen, og
								han gaar langsomt videre.Men han fryser og maa bide Tænderne sammen, for at de ikke skal
								klapre. Kulden siver ham helt ind om Hjærtet, og han evner ikke at
								drive den ud, alt det han anspænder sit Legeme og sin Vilje.
								Bestandig skælver den inde i ham som en klam Feber, der dræber hans
								Tanker og lader hans Vilje glippe, som laa den slagen under et
								Spøgelses Blik. Over hans Hoved gløder Taagen, og ustandselig
								skriger Kragerne deres forvirrede Skrig, og Klokkeklemtet slaar ham
								i Møde, stærkere og stærkere i sin hjælpeløse Kalden. Han fornemmer
								kun et, at han bæres frem mod denne Brand, som var han legemløs, et
								frysende, magtstjaalent Stykke Sjæl. Fra det Øjeblik han drog
								Gardinet fra Vindvet, hersker den i hans Sjæl med Spøgelsemagt;
								pludselig som den er vældet frem i denne Nat, er den som et Raab til
								ham fra en Skæbne, der grum og almægtig hærger sig ind paa Livet af
								ham.Uden, for Kirkegaardsdiget standser han og ser op mod det mørke
								Taarn, der tungt og fastnaglet lader sin Klokke klage. Han bliver
								staaende et Øjeblik og lytter til Malmslagenes Rungen om den dunkle
								Taarntinde. Den klinger ham som en forpint Manen, en sørgmodig
								Medlidenhed og stiger som en magtesløs Anklage mod det, der bærer
								Ufred og Ulykke ind i Natten og ikke lader sig standse.Folk drager forbi ham, alle samme Vej, og han følger.Saa staar han ved det brændende Hus, en Husmandslænge i lysende Lue.
								Bag ham ligger paa en aaben Plads Sengklæder og  Træstole, fattigt Bohave i Stabel midt i
								den hvide Sne, og om ham staar Mænd og Kvinder og stirrer ind paa
								Branden med alle Øjne fyldte af Ildens Skær og alle Ansigter
								skinnende. Han ser dem i et flygtigt Glimt og glemmer dem i det
								samme igen for Branden foran hans Øjne.Dèr inde bag de glødende, gabende Vindueshuller løber Ilden over
								Gulve og Vægge, lyser op i alle Kroge, lægger hvert Rum aabent og
								nøgent og fyldt af et Skær mere blottende end den lyseste Dags.
								Hvert Spant i Taget, hver Liste af Træ, hver Sten i Muren er at se
								saa klart og skarpt som for et evigt brændende Lyn, og han stirrer
								derind, som stod han Ansigt til Ansigt med en Dommedags
								skaanselsløse Ransagen.Da hører han tæt ved sig en klagende Kvindestemme.- Aa Herregud! al Ting brænder!Men denne Stemmes Klage føder som et Ekko af Triumf inde i ham. Han
								fryser ikke længer. Ilden svider hans Sjæl med sine Flammer. Og i et
								blussende Nu ser han i denne Nats Brand en usynlig Magt, der rapt og
								hensynsløst lægger hans Væsens fattige Indbo i Aske og brænder Plads
								for hans Vilje og Luften over den klar.Saa vender han sig bort fra Branden og gaar alle disse tavse Mænd og
								Kvinder forbi. Ingen af dem kender han, og han kender dem alle, som
								de staar der langs hans Vej, ved saa meget, at ingen af dem har
								Ildens Mod, at alle kender de i deres Liv et Hjørne, hvor de er
								drejet af fra den Vej, deres Smule Sjæl sagde, de skulde fulgt, hvis
								de vilde vundet ud fra disse Hytters lavloftede Bedrøvelighed;
								kender ingen af disse Kvinder og ved, at alle staar de og klynker,
								fordi Straa og Træ fortæres, mens det, der var dem selv, forlængst
								fortæredes af Løgn og daarlige Samvittigheders forskræmte Halvhed.Han er naaet langt ud i det store, taagede Nattemørke, langt ud over
								de ensomme Marker, før han standser for at vende  hjem. Da ruller noget som et vissent Blad
								i Løb for Vinden hen over den lysende Sne og forbi hans Fod, ligger
								pludselig stille, ruller videre og kommer tilbage igen, -
								en Mus, en sulten Markmus, der farer forvirret rundt over den øde
								Sne og søger sig Føde i Natten, rap og forskræmt, inden Dagen og de
								store, graadige Fugle vaagner.Han ser paa den et Øjeblik; den glider ind i hans Bevidsthed og ud
								igen. Saa gaar han hjemefter.Intet Skær af Branden er at se, intet usædvanligt noget Steds, kun
								den stjerneløse taagede Nat over hans Hoved og til alle Sider, et
								Mørke, der folder sig sammen om ham som en klam Sæk. Han gaar til
								for at naa det Sted, hvor han kan tænde Lys og drive Mørket ud,
								drage Vejret uden at knuges længer af Ensomhed og Nat.Oppe paa Bakken staar Kirkens Taarn sort og stumt, som havde dets
								Klokke aldrig klaget eller kaldt, ingen Sinde levet, staar der dødt
								og af døde Sten, uforanderligt til evig Tid. Han gaar det forbi i
								Hast, som bærer han i sine Hænder noget, dette størknede Taarn
								stirrer ned paa med onde Øjne, gaar i Hast gennem Skoven, jaget af
								dens sagte susende Mørke, og staar saa i sin Stue og tænder Lampen
								og ser sig om, og Lampen lyser hvid og stille og spejler sig i det
								blanke Bord og vækker med sit Skær hele den lille Stues lille
								Porcellænssjæl, al dens renskurede Hygge.Træt og forkommen lægger han sig paa Sofaen. Hans Øjne lukker sig, og
								for hans Tanker drager Taager. Af og til skilles de, og han ser en
								Mus fare forvirret over Sneen, ud og ind. Saa lukker Taagen sig
								igen, tættere og tættere, og han falder i Søvn.Da han vaagner, er Lampen brændt ned, og Maanen staar bag Skoven. Han
								rejser sig og gaar til Vinduet. Det er Maanen i Næ, en sidste
								Maaneflis, som skinner gennem Mørket uden at lyse,  et underligt jomfrueligt Skær, en sært
								forjættende Glans, et vinterligt Morgenpust over den nøgne Skov.Vanvid - -Forbrydelse - -Som Markus Hejn op ad Formiddagen vaagner, ser han disse to Ord for
								sine Øjne, hører dem med Broderens Stemme; Vanvid! ... Forbrydelse!
								... De ligger som en plump Vægt over hans Tanker og spærrer dem et
								Øjeblik som en Bom alle Veje, ligger som en raa Trussel slynget ind
								i hans Sjæl for at ramme netop der, hvor alt det, der er Livet i
								ham, har draget sig sammen for at vælde i Vejret som aldrig før.Men kun et Øjeblik. Han ser for sig Broderens stive, stirrende Øjne,
								hans pludselige, blege Uro, og ved, at Broderen har forstaaet, men
								at han er en fremmed, et Menneske uden for ham, der aner og dømmer,
								men ejer en anden Sjæl og derfor aldrig naar saa dybt i hans, at han
								kommer der, hvor Gaaden og Forklaringen ligger.En Vinterdags triste, graa Lys fylder Stuen og ligger over Skoven
								uden for Vinduerne hvidt af vrimlende Sne.Markus Hejn staar op og klæder sig paa.. . . Det var Broderen, der havde dømt sig selv, dømt som Præst vilde
								dømme Præst, dømt som havde dette grebet ind i Broderens Liv og ikke
								i hans.Men det er i hans, det har grebet . . .Han staar ved Vinduet med Hat og Overfrakke paa og ser ud over Vejen
								og ind i Skoven. Det suser sagte i alle Træer. Sneen falder og
								falder, myldrer ned over Skov og Vej. Der er ingen Himmel, kun graat
								Dagslys og Sne og, saa langt han ser og hans  Sjæl fornemmer, en uhyre, sagte susende
								Ensomhed fyldt af Dag og Sne.Og han bliver saa rig til Mode.Det er, som bryder hans Væsen frem af et Skjul og drager ud i denne
								hvide Ensomhed for at fylde den med et Liv, der er hans, for at
								erobres af ham, - som ligger den og venter paa ham og ham
								alene som en stum Klode for at mærkes af hans Livs Trin, vækkes af
								hans Livs Tale og bære som sin Sjæl hans Livs Skæbne.Han smiler. Han mindes den Part af hans Liv, som randt, de Dage, som
								gik. Da var det Ensomheden, der drog frem mod ham og lokkede sig ind i ham og sad som Herre i hans Hjærte,
								en graakoftet, tavs Konge, hvis Rigdom var Blomster, der var visnede
								i andre Riger. Han føler denne Konge død. Der gaar som en Storm
								igennem hans Hjærtes Sal, de visne Blomster fyger for dens Pust, og
								der rinder som det klareste Dagslys igennem ham.Han gaar ud, over Vejen ind i Skoven.. . . Hvem jeg er? . . .Han mindes sit Spørgsmaal til Broderen, mindes det som en fjern, syg
								Klage. Han er ingen. Han er Livets. I hans Blod sidder Solen og al
								Jordens Frodighed, ikke under Snelaget og oppe bag Skyerne.Over lave Skrænter sænker Skoven sig mod et Engdrag, hvor Aaen
								rinder. Der løber en Sti langs Aaen. Paa denne Sti gaar han. Tungt
								og blygraat flyder Aavandet forbi ham. De hvide Snefnug slukkes i
								det, som synker de i et rindende Mørke.Da kommer der to imod ham, en Mand og en Kvinde.Han kender Manden. Det er Broderen. Og han kender hende.De to gaar langsommere, da de ser ham. Det er Broderen, der sagtner
								sin Gang. Han ser, at hun ikke mærker det straks,  at hun bliver gaaende som før. Men
								Broderen ser han tøve og ligesom glide bort bag hende. Da mærker hun
								det og tøver som han.Saa standser de alle tre og hilser. Markus Hejn søger sin Broders
								Blik, men finder det ikke. Hans Hejn ser ind i den dryssende Sne og
								løfter paa ny sin Hat til Hilsen.- Ja ja, farvel da! siger han og gaar videre den Vej,
								Markus Hejn er kommen.Men idet han gaar, mødes deres Øjne, og alt Blodet strømmer Markus
								Hejn til Hjærtet.- Hvorhen? raaber han og hører sin Stemme saa ængstelig
								bønfaldende, som var det hans Broders Blik, der fik Mæle.Men Hans Hejn vender sig ikke, og Snefaldet skjuler ham for dem.- Men hvorfor gik Deres Broder?Markus Hejn ser op fra Sneen foran sine Fødder og bliver vaer, som
								vaagnede han pludselig, at han og hun følges og har gaaet tavse en
								Stund. Saa ser han fast og nøje langt ind i hendes Øjne. Bag det
								fugtige Slør hviler de, graablaa og klare, under hans Blik og lader
								det sænke sig saa dybt, det vil, uden Modstand, som Snefnuggene
								synker gennem Luftens bløde Dyb, og han ser hendes Kinder skære og
								rødmende for Dagens friske Vejr og hendes Læber svulmende for
								Luftens Væde, - han ser hendes Sjæl fyldt af Skovens Sus
								og Sneens Fald og af ham, som i Øjeblikket gaar ved hendes Side, og
								af intet andet.Han smiler.- Jeg synes, det ligner ham! siger han. Og hun smiler som
								han.- Han fortalte mig for Resten en Nyhed.Hun stryger med Handsken over Muffens vaade Skind og ser ned paa de
								sorte Haar, der klæber sig sammen under hendes Haands Tryk, blanke
								og glatte.- Hvilken?- At De rejser.Hun siger det dæmpet, saa underlig forsigtigt, som gled hendes Stemme
								over tynd Is og følte sig for tung og kunde synke.- Jeg?Markus Hejn standser og stirrer paa hende, som ved han i Øjeblikket
								ikke, hvor han selv er. Og atter ser han hende ind i de blaanende,
								klare Øjne. Men intet andet strømmer ham i Møde fra deres lyse Dyb
								end Skovens Susen og den hvide Vinterdag, som gør hendes Hud saa
								skær og hendes Læber saa stærke.Han ryster paa Hovedet og gaar videre.- Nej, siger han stilfærdig, jeg rejser ikke!- Det forstaar jeg ikke!Hun taler dæmpet som han og ser bestandig ned paa Muffen, hvor hendes
								Haand stryger Sneflokkene ud i Væde.Og Markus Hejn ser ned som hun, ser ned i Stien foran dem, hvor hans
								Broders Fodtrin staar i Sneen og fyldes halvt af nye Fnug og peger
								frem efter og leder som en langsom Dragen hans og hendes Gang.- Aa, siger han, det var noget vi talte om i Aftes. Jeg har
								bestemt mig om. Det ved han ikke.- Vilde De da rejst?Hun siger det, hastigt, i det samme han tier.Han lytter og smiler.- De kan ikke beherske Deres Stemme, Fru Signe!Han ser hendes Bryst stige under Kaaben og hendes Kinders Rødme brede
								sig, ser, at nu er Skov og Sne vegne af hendes Sjæl og noget ganske
								andet til Huse derinde. Men hendes Øjne ser han ikke. De stirrer mod
								Stien.Hun tier længe, og hendes Tavshed fylder ham med en Triumf som den,
								han følte, da han stod ved det brændende Hus. Og han tier som hun.- Hvad kan det nytte, at jeg nægter? siger hun omsider og
								bøjer sig frem over Muffen, som følte hun sig nøgen og vilde krybe
								sammen og i Skjul. Saa retter hun sig paany og ser paa ham roligt og
								fast.- Men Deres Broder fortalte, at De vilde rejse! siger hun.- Det var ham, der vilde, at jeg skulde rejse, svarer han,
								for Deres - og for Deres Mands Skyld, tænker jeg!- Og De sagde nej?Hendes Stemme skælver. Han kan ikke høre, om der ligger Jubel eller
								Hulken bag den.- Ja! - ja! - ja! siger han haardt.Hun bøjer sig paa ny, men let som for Vejrets Vind.- Tak! siger hun sagte, som aandede hun blot.Han vil tage hendes Haand, men hun beholder begge sine gemte dybt
								inde i Muffen.Saa sagtner lidt efter lidt hendes Gang, og hun standser og vender
								sig imod ham og ser paa ham, og han føler hendes Blik, som ringede
								fjernt i hans Sjæl al Livets Livsalighed sin Dag ind.Hun rækker ham sin Haand. Han tager den i sin, mærker næppe hvad han
								gør, har ingen Ord, ser blot paa hende, som hun staar der foran ham,
								ung og rank under det hvide Snefald.Saa slipper de hinandens Hænder, .. . skilles, tavse som to Skygger,
								. . . gaar hver sin Vej, og Sneen daler mellem dem og skjuler dem
								for hinanden.Han gaar og gaar, paa maa og faa, ser ingen Ting og hører ingen Ting.
								Det er, som har hans Legemes Sanser forladt ham eller lukket sig for
								alt det, som lever omkring ham. Han ser ikke Skoven, ser ikke Sneen,
								ikke Skovens graa Lød eller Sneens Hvide. Og dog er hans Sind som
								fyldt af Farver. Om han  tænker paa
								hende, han nylig forlod, vender og drejer den hele Sag ham og hende
								imellem, kalder sin Spot frem for at dræbe det hele i Daarskabens
								Latterlighed, - alt strømmer i hans Sind sammen og løser
								sig i Farver, der bereder Hvile for hans Blik. Og alle de Farver,
								som fylder hans Sind, er Livets lyseste, og alle er de klarere og
								fuldere end dem, Aarstiderne iklæder Jorden, det græsgrønne
								grønnere, det himmelblaa dybere, Solguldet gyldnere, - og
								han fornemmer, som drak hans Sjæl sig trygt og sindigt Livet til af
								disse Farvers rene, rolige Fylde ....Skoven er bleven til Mark. Flad og hvid breder Jorden sig til alle
								Sider, og Snefaldet er tøet over i Regn, der strømmer jævnt og tæt
								og driver i graa Taage over de hvide Agre.Da staar for anden Gang i Dag Broderen for ham. Markus Hejn ser ham
								dukke frem af Regnen og bliver i det samme de øde Marker vaer, der
								breder sig omkring ham.- Hvor her er faa Mennesker, siger Markus Hejn, -
								vi to gaar omkring og mødes!Der staar et Smil om hans Mund, men det gælder hverken Mødet eller
								hans Ord eller Broderen. Det kommer som et Glimt fra hans Indre, og
								da det glider bort, føler han, som er alle Farver i hans Sind
								slukkede og hans Sanser vaagnede paany, som havde noget forløst sig
								i dette Smil og var flagret bort,- Hvorfor gik du før? spørger han og ser ind i Broderens
								blege Ansigt, - skammede du dig?- Jeg gik for at give dig Lejlighed til at tage Afsked!
								svarer Kapellanen og følger ved Siden af ham.Markus Hejn ser op over Broderens høje, ludende Skikkelse, der gaar
								som tynget krum under Regnens Vægt.- Er det som hendes og hendes Mands Ven eller som deres
								Præst eller som min Broder, at du tager dig af denne Sag? spørger
								han.Kapellanen ser ned i Sneen, der begynder at gustne og synke under
								Regnen.- Hvor kan du spørge? svarer han.- Fordi jeg ved, at I Præster bliver blandet ind i saa
								meget, at I let faar den Vane at skulle blande jer i alt! Hvis det
								var som hans Ven og ikke som andet, du
								optraadte, kunde jeg forstaa dig ... Men jeg ved, at du og han ikke
								er Venner.- Lad ham blive udenfor!- Han er den eneste Betingelse for din Indblanden!Kapellanen ser hurtigt paa ham.- Om det nu netop var som Præst! siger han.Saa søger hans Blik atter Skjul i Sneen.Markus Hejn har fulgt hans Bliks Hast og standser og lægger sin Haand
								paa Broderens Arm.- Hans, der er noget i dig, som lyver! siger han,
								- hvad vedkommer hun og jeg dig?Kapellanen ryster paa Hovedet uden at se op. Saa retter han sig, som
								skød han en Vægt fra sine Skuldre, og ser ud over de ensomme Marker.- Naar man ser Ulykken slaa ned mellem Menneskene, siger
								han, kan den, der elsker Menneskenes Lykke, ikke tie! De gaar
								videre.- Vi tror forskelligt om Menneskenes Lykke! siger Markus
								Hejn og ser som Broderen ud i Regnen.- Lykken er den dybe Fred!- Det lyder som en Ligsang, - hvorfor taler du
								saa sørgmodigt?- Fordi jeg siger Sandheden!Markus Hejn tier.- Jeg kan huske, svarer han omsider, den Tid, da jeg tænkte
								som du. Det er ikke saa længe siden. Men den Gang lød vore Stemmer
								ikke triste, naar vi talte om den dybe Fred .... Hvad kan jeg gøre
								for, at alting har forandret sig?- Det ligger dog alt sammen i din
								Magt.- Intet af det, du vil, ligger i
								min Magt. Jeg er for vant til at bruge min Forstand og mine Tanker
								til, at jeg skulde blive narret af noget eller narre mig selv. Jeg
								siger dig, jeg er en anden end den, jeg var, og dog er jeg den
								samme, blot er alt det, som tidligere var mit Liv, smeltet saa
								underligt sammen. Jeg ejer det et eller andet Sted som en Kapital,
								som en skjult Grund under mig, jeg tæller og bygger det blot ikke
								som før. Endnu i Aftes var jeg trist og usikker, derfor sagde jeg,
								at det var fortæret alt sammen. Men for hver Time, der gaar, ser jeg
								klarere og klarere, ser og ved for første Gang - saa
								gammel jeg er, - ved, uden at regne det sammen som et
								Additionsstykke af andres Erfaringer og Tanker, at Livet, det
								levende, aandende, det der vider sig under Dagens Lys og drager sig
								sammen, naar Solen gaar ned, varmes ved Sommer og fryser ved Vinter,
								at det evner at fylde et Menneske med en Magt, der er stærkere end
								Lov og Tro og Venskab, og at denne Magt kender ingen Hensyn og vil
								intet andet end, at den, der gribes af den, skal sejre, -
								og at ingen og intet kan hindre ham deri!- Og alle de, du træder ned?Kapellanens Stemme skurrer af Spot.Markus Hejn ser paa ham, haardt og koldt.- Hvorfor lader de sig træde ned?- Fordi de ser Livets Maal i det at bevare deres Sti ren!Markus Hejns Læber bæver under det sorte Skæg.- Fordi de fødtes til at være de smaa!Han trækker Vejret tungt, som er hans Legeme for lille til at rumme
								det, der rejser sig i ham.- Og hvem træder jeg ned? spørger han, - ham, som
								hur er gledet fra forlængst, og som har smidt hende bort for andres
								Skyld, og som blot holder hende hos sig af sulten Vane? Er det det,
								du kalder at begaa en Forbrydelse? . . . Eller er det hende, jeg
								træder ned?Kapellanen ser paa ham, graa som Sneen under Regnen.- Kan du vide det? spørger han.- Signe?- Han er jo, som du siger, ... hvorfor bliver hun hos ham?I et Sekund føler Markus Hejn al Regnens Kulde gaa ham til Marv og
								Ben og Markernes Nøgenhed kvæle om hans Hjærte. Han ser Broderen ind
								i Øjnene, som for at holde sig fast med sit Blik. Saa vælder Blodet
								ham til Kinderne, og han ler.- Den Tid er snart forbi! siger han.De gaar længe tavse.- Vil du rejse bort med hende? spørger omsider Kapellanen.
								Hans Ansigt er roligt og hans Stemme jævn.- Det ved jeg ikke. Hvorfor skulde jeg bestemme noget?- Det maa du jo dog.- Engang, ja.- Hendes Mand er syg.- Syg?- Efter Branden i Aftes. Doktoren taler om Lungebetændelse.
								Fortalte hun dig det ikke?- Nej.Kapellanen tier.Saa naar de Skoven, og Markus Hejn standser og rækker Broderen
								Haanden. Det samme Smil staar om hans Mund, som da de mødtes.- Hvor kan du fordømme det, som er det grønne Blads Evne
								til at opsuge Solskin? siger han.Men Broderen svarer ikke, og de skilles tavse.Solen skinner, over Vejen, over Skoven, ud over en let, lys Himmel.
								Alle Skovens Stammer straaler som Sølv, og Mejsers  og Finkers Pippen klinger som Fløjten og
								Lokken under de nøgne, sølvlyse Grene.Inde i Skovløberstuens Sofa sidder Signe og Markus Hejn og ser ud paa
								Solen og lytter til Fuglenes Fløjt.- Vi er fra Forstanden! siger Signe og folder sine hvide,
								faste Hænder og trykker dem foldede ned i sit Skød.Markus Hejn ser paa hende og ler.- Det mener du jo ikke!- Her sidder vi, som var der ikke Folk med Øjne og Øren
								til!- Det er der formodentlig, siger han, - det ved
								jeg for Resten ikke noget om!- Ja, du har let ved at lade uvidende. Du faar ingenting at
								høre!Hun strækker sine Fingre og stryger langsomt Hænderne frem og tilbage
								mod hinanden.Markus Hejn bøjer sig hen imod hende og lægger sin Haand let over
								hendes.- Hvad andet skulde jeg faa at høre, svarer han, end det,
								der gør mig til det stolteste Menneske paa Jorden? Jeg har kun eet
								Svar til den, der kommer og siger til mig, at han ved Besked om dig
								og mig.- Lær mig det! beder hun og lægger hans Haand mellem begge
								sine, let som hans har hvilet over hendes.- Jeg vilde sige: Saa ønsk mig da til Lykke!Hun svarer ham med et Tryk om hans Haand. Saa slipper hun den, og han
								drager den til sig og læner sig tilbage.- Kunde du ikke fundet paa det Svar af dig selv? spørger
								han og ser paa hendes bøjede Hoved med et Blik, der spørger længe
								efter hans Ord.- Aa jo, siger hun og smiler ned mod sine Hænder,
								- fundet paa det, men aldrig sagt det!Blikket i hans Øjne skifter, som han sidder og ser paa hende, bliver
								rankt og skinnende, trygt og lykkeligt.-Det sidste behøves egentlig heller ikke! siger han.- Aa nej, naar jeg er i din Nærhed, saa behøves ingen Ting!Hun løfter Hovedet og ser paa ham og rækker sin Haand, som til
								Kærtegn, imod ham. Men han tager den ikke, han sidder med sine Øjne
								i hendes og ser ind i deres lyse Blaanen. De er saa rolige og klare
								som den lette Solskinshimmel over den bladløse Skov derude.- Intet i Verden kommer os to ved, siger han, intet andet
								end du og jeg og du og jeg. Det er ikke forelsket Snak. Den har jeg
								ingen Ting af til dig. Den Art Snakkesalighed har jeg brugt op for
								længe siden. Jeg tænker ikke engang paa det, som er din daglige
								Kærlighed til mig eller min til dig, paa din Haands Længsel efter at
								blive kærtegnet af min eller paa min egens Lyst til at gribe om din,
								- alt det er saa selvfølgeligt og naturligt og saa kendt
								af os begge, at vi ikke behøver at spilde Ord derpaa. Jeg tænker ene
								paa det, at du hører mig til som alle mine Sanser, at forsvandt du
								pludselig, vilde jeg miste Evnen til at fatte, hvad der er
								Hemmeligheden i det at være levende, at det i mig, som man kalder
								Sjæl og Sind, bæres imod dig med en Vælde, som har sin eneste
								Jævnbyrdige i Døden, og som derfor ingen levende kan standse, og som
								jeg selv, om jeg kunde, ikke turde standse,
								skulde jeg ikke begaa den frygteligste af alle Forbrydelser, den at
								forkrøble mit Liv ... Eller, Signe, føler du anderledes end jeg?Hun har set ham bestandig i Øjnene, mens han talte. Nu han tier,
								slaar hun Øjnene ned og sidder en Stund tavs. Saa ryster hun stille
								paa Hovedet.- Maatte du betænke dig? spørger han dæmpet og tager ikke
								Øjnene fra hende.- Nej, siger hun uden at se op, - nej, men du
								glemmer -  -
								Hvilket?Atter tynger hun sine Hænder foldede mod sit Skød.- At der er saa meget, der slæber tungt bag efter mig!Men i det samme retter hun sig, stemmer Hænderne haardt imod Skødet
								og ser paa ham med et langt, blinkløst Blik.- Om jeg blot forstod, hvorfor jeg er bleven dig saa meget!- Hvorfor?- Ja, hvorfor? - hvorfor netop jeg, -
								hvorfor jeg, som du har kendt saa kort? . . . Naar jeg sidder og
								tænker, ved jeg ikke, hvor jeg gør Ret, og hvor jeg gør Uret ....
								Markus! sæt du tog fejl - af mig - og af dig
								selv!- Hvorfor?Han har rejst sig og staar foran hende og ser ned i hendes Øjne, der
								løfter deres Blik mod hans.- Af en eneste Grund! den dybeste, almægtigste, -
								Skæbnen! . . . Hvad nytter dit Hvorfor? . . . Det kunde blevet en
								anden end dig, eller det kunde blevet ingen, maaske aldrig være
								hændet, - men det hændte, og det blev dig! Om du tvivlede
								til Dommedag, du vilde ikke kunne forandre det! Men naar det er
								saaledes, Signe, da findes alt det tunge, som du slæber bag dig,
								ikke mere, da gør du hverken Ret eller Uret . . . Maaske jeg tager
								fejl, mener du. Ja, om det var mit Kød og mit Blod, der ene vilde
								dig, da løj jeg maaske baade for mig selv og for dig. Men jeg længes
								ikke efter dig, hverken mit Legeme eller min Sjæl. Om der gaar Dage,
								og jeg ikke ser dig, jeg længes ikke! Det af dig, som er blevet mit,
								bor inde i mig. Du er hos mig altid, saa helt fylder du mig. Om jeg
								rejste bort en Tid, jeg vilde bestandig være dig saa nær som nu,
								langt nærmere, - thi jeg er næsten friest din, naar vi
								ikke er sammen. . . . Nej, Signe, der gives intet Hvorfor,
								- og gives det, da findes intet længere af det, som jeg
								har sagt dig nu!- Ja, siger hun og ser ham i Øjnene med en sugende  Malstrøm af Sørgmodighed og Lykke i
								sit Blik, - du er Mand og saa stærk, og sommetider føler
								jeg som du og er lykkelig, - men husk paa, at naar jeg
								ikke er hos dig, er du ene, men naar vi to ikke er sammen, sidder
								jeg - imellem andre!Han griber hendes Haand, haardt og knugende, og drager den tæt mod
								sit Hjærte.- Som ikke binder dig, vel? ikke paa noget Punkt? Hun bøjer
								Hovedet.- Det er saa svært at svare paa! siger hun dæmpet.Hans Haand griber under hendes Hage og løfter hendes Ansigt og
								stirrer ned paa hendes sænkede Øjenlaag.- Signe! , . . Signe!Han nævner hendes Navn i korte Stød, som kalder han.- Aa, tro mig! tro mig! beder hun, og hendes Stemme bliver
								for hvert Ord mere og mere hviskende, - jeg er jo din
								- din - din -Han ser to Taarer pible frem under hendes Øjenlaag og slipper i det
								samme hendes Hage og gaar fra hende, op og ned ad Gulvet.- Din! vrænger han hen for sig og gaar bestandig og
								standser saa med eet og ser over paa hende.- I Herrens Navn! som min Broder siger! - skal
								jeg da forbande min Skæbne?Men som bliver han pludselig rolig ved sin Stemmes svulne Klang, gaar
								han hen til hende og lægger sin Haand paa hendes Skulder.- Du siger, at du føler som jeg, siger han, hvorfor gaar du
								da saa mange Omveje?Hun ser op paa ham med et bedrøvet, taknemmeligt Barns Blik.- Jeg strider jo for at blive som du -
								-- Hvorfor bliver du hos din Mand?- Han er syg - -Hun svarer, som et Barn svarer, nøjagtigt paa Spørgsmaa!et, uden at
								tænke, beretter en Kendsgerning.- Ja, nu - men før, - for otte Dage
								siden?Da rejser hun sig pludselig og ser ham ind i Øjnene med et Blik, som
								har hun i dødelig Angest skrabet al sin Vilje sammen.- Derom har du ingen Ret at spørge!Han tager hendes Haand.- Ingen Ret? gentager han.- Nej, ingen Ret!- Tilgiv mig! siger han og ser længe paa hende, -
								jeg glemte, at vi begge har levet længe, . . . jeg drømte, at først
								nu begyndte Livet!Atter er der faldet Sne. Men Solen skinner, og Skovens Stammer er
								Sølv. Fuglenes Fløjt lyder som lykkelig Lokken, og hvor Solen
								falder, bryder Skovbundens Muld gennem Sneen, sort og vaad og med
								spæde, grønne Spirer. Det drypper fra alle Grene, og hver faldende
								Draabe synker som et Blink gennem Solskinnet og klinger i den
								vandklare, lyse Luft.Nede langs Aaen gaar Signe og Markus Hejn.- Jo, jeg maatte tale med dig - og se dig, siger
								Signe og knejser med et utaalmodigt Kast, - for jeg har
								tænkt over, hvad du sagde sidst!- Hvad sagde jeg da sidst? spørger Markus Hejn og smiler.- Det ved du godt!- Ja, paa en Maade, - jeg kan regne det ud,
								- jeg siger jo for Tiden kun et eneste, - og
								dette ene er det ovenikøbet overflødigt og næsten Synd at tale om!- Synd?- Det bliver altid mindre, naar jeg sætter det om i Ord !- Jeg vilde dog saa gerne tale med dig!Han ser paa hende og smiler. Hvert Ord, han har sagt og siger,
								smiler. Hans hele Væsen er som en lys Nynnen, der kærtegner og
								kærtegner og ikke kender til andet.- Hvad er det da, du har paa Hjærte? spørger han.- Jeg har tænkt paa, siger hun og begynder at gaa
								langsommere, som ængstes hun for, at hendes Tanker ikke skal kunne
								følge, - -Men saa tier hun og ændrer sine Ord.- Har du tænkt paa, spørger hun, hvor dette med os to fører
								hen?Han ler.- Du mener, siger han, at jeg har endnu ikke friet paa
								sædvanlig Vis og talt om Ægteskab!- Jeg mener ingen Ting, for jeg ved jo ingen Ting!- Har det saadan Hast, Signe?- Du maa tale om det, Markus, for min Skyld, -
								jeg kan ikke slaa mig til Ro med ingen Ting at vide. Naar jeg gaar
								derhjemme og tænker paa dig, saa er jeg ikke videre, synes jeg, end
								jeg har været altid. Jeg har jo dig, det ved jeg, - men
								hvor jeg har dig, og hvad det hele skal blive til, det ved jeg ikke.
								Og synes jeg, at Lykken atter er gledet ind i mit Liv med alle sine
								Løfter og al sin Rigdom, synker mine Hænder alligevel i mit Skød. Og
								det er saa dobbelt forfærdeligt, fordi jeg føler, at jeg ikke vil
								kunne leve uden dig. Det er ikke, som du siger, en blind Skæbne, der
								har afgjort det hele, - ikke for mit Vedkommende. Var det
								blevet en anden, der var ført imod mig, som du er blevet det, maatte
								han været som du og have lignet dig i et og alt. Jeg har tænkt og
								tænkt over det og synes, jeg har fundet ud, hvorfor jeg maa blive
								din, - du bringer alt det, som jeg har savnet, du er det
								alt sammen saa pludselig levendegjort for mine  Øjne, du er fin og stærk og øm, . . . hele
								dit Væsen strømmer ind i mit som Solskin, og jeg føler alt det
								bedste i mig vaagne! - - Aa men Markus,
								hvorledes skal jeg holde det fast, naar jeg ingen Ting ved, og du
								ingen Ting siger?Markus Hejn tier længe. Han gaar ved hendes Side og ser ned over
								Aaen, der spejler den blaa Himmel.- Hvad er du rede til? spørger han omsider uden at se paa
								hende.- Hvorfor spørger du mig?Han fornemmer en Uro og Angest i hendes Spørgsmaal og tager hendes
								Haand, mens han gaar, og løfter den med sin og gaar og kærtegner den
								og taler.- Trode du, det var af Lunkenhed, jeg spurgte dig? siger
								han. Aa nej du, jeg er selv rede til alt. Det har jeg været i mange
								Dage, og det vil jeg være, naar som helst du kommer. Jeg har ingen
								Ting sagt og ingen Ting bedt dig om af samme Grund, som ligger bag
								al min anden Handlen over for dig. Jeg er saa urokkelig sikker til
								Mode, og sikrest paa mig selv, - og det er jo blandt andet
								det, du gerne vil høre igen. For mig er Dage og Uger lige lange og
								lige korte. Tiden har ingen Inddeling mere for det, der nu er
								begyndt for mig, - det rinder med Resten af mit Liv i et
								eneste Forløb, - og en stor Part af min Lykke ligger netop
								i den Bevidsthed, at nu omsider gaar Vejen støt og bred ligefrem,
								- at jeg overhovedet ser et Forløb for mit Liv. For mig
								ligger der ingen Vægt paa, om der sker noget imellem os i Dag eller
								i Morgen. Nu, du taler om det, tror jeg, at jeg rent instinktmæssig
								har undgaaet at berøre noget af det, du tænker paa, fordi jeg fandt,
								det var en Biting. Jeg tog det som noget selvfølgeligt, jeg ikke
								behøvede at tumle med, fordi det engang vilde melde sig af sig selv.
								Men jeg forstaar, at du kan have andre Grunde til at tænke derpaa
								end jeg, og jeg er rede til at handle, naar som helst du vil have
								det!- Min Mand dør vist - -Det giver et Ryk i Markus Hejn, hans Haand ryster med hendes i sin.- Tror du? siger han sagte.Hun knuger fast om hans Haand som for at standse dens Skælven.- Hvis han nu dør, Markus, - -Hendes Stemme er vag som hans.- Vil du da se mig raa? siger han og standser kort og
								vender sig imod hende, - vil du lokke den Jubel frem, som
								du maa vide vælter sig igennem mig? - tror du mig ikke,
								før du ser mig betale Døden Penge for at tage ham?Det sitrer i hendes Lemmer, som hun staar og stirrer paa ham. Saa
								ligger hendes Arme om hans Hals, og hun græder, saa hun skælver.Markus Hejn gør sig lempelig halvt fri, lader hendes Hoved hvile mod
								sin Skulder og lægger sin Arm om hendes Liv og fører hende langsomt
								frem ad Stien.- Signe, siger han sagte, hvis det, du talte om, sker,
								ordner jo alt sig af sig selv!Hun løfter sit Hoved fra hans Skulder og krammer Lommetørklædet i
								sine Hænder.- Det var ondt af mig, siger hun, - og raat,
								- jeg ved det, - men jeg maatte høre, om du
								turde glædes ved det!- Turde? - Hvorfor tør du ikke tro mig uden alle
								de plumpe Beviser?- Jo - jo! - jeg tror dig! siger hun,
								- det er heller ikke det! - det var blot det, om
								du var saa stærk, at du turde glædes ! - for saa ved jeg,
								at det er dig, der har Ret.- Mig? - Hvem andre?Hun presser Lommetørklædet mod sine Læber.- Din Broder! hvisker hun.Han standser og slipper hende, stirrer hende ind i de graadrøde Øjne.- Hvad gør min Broder dig?Hun tager ikke Lommetørklædet fra sin Mund, bliver brændende rød og
								ser mod Jorden.- Han ved alt! hvisker hun.- Hvad gør han dig?- Han tænker saa helt anderledes end du! siger hun og ser
								paa ham, som bad hun saa mindeligt for sig.- Taler du og han om - dette?- Han var hjemme i Morges - -- Og du lod ham tale?- Han var min eneste Ven, . . . jeg holder saa meget af ham
								- - Markus Hejn løfter sin Haand, som vil han gribe om hendes Arm. Saa
								lader han Haanden synke og gaar.Hun raaber hans Navn, og han hører det, men gaar.Hans Tanker kommer uden Sammenhæng, flakker som Morild over et mørkt
								Hav. Lange Tider gaar han i tung Døs, som havde et Slag ramt ham,
								saa farer pludselig en Tanke til og følges
								af en Skare, der drager som en Hvirvelvind igennem ham. En Uro, der
								er som en Malstrøm, suger hans Sind ned mod et Dyb af Mørke, hvor
								han er magtesløs, prisgiven, ude af Stand til Forsvar for sig selv
								og noget som helst. Og under dette Malstrømsmørke strider hans
								Hjærne som en Indespærret for at fri sig, arbejder snart i den Krog,
								snart i den, prøver alle Vegne, synker sammen og prøver om igen.Og under alt dette gaar han, gaar instinktsmæssig, som sætter  denne hans Sinds Uro hans Legeme i
								Bevægelse og udløser sig og fødes paany gennem hans Lemmers
								Arbejden.Broderen - først og fremmest er det Broderen, der glimter
								frem og forsvinder, glimter frem og forsvinder, stiger som en
								Luftblære op igennem ham, brister og stiger paany. Broderen,
								- han ser ham for sig som et fast Legeme, ser hans
								Skikkelse som han gaar og staar, men stum og som en forstenet Gaade.
								Hvad er det, Broderen har sagt? Han ved det ikke, aner kun, men ved
								ingen Ting, og vil ingen Ting vide. Hver Gang han naar Spørgsmaalet:
								Hvad har han sagt? dukker koldt og stærkt det Svar op: Det er ganske
								ligegyldigt! Og saa taager Gaaden bort. Men Broderen er der
								ligefuldt for hans Øjne, som noget ubestemt spærrende, han ikke kan
								se udenom.Hendes Ven, som hun holdt meget af!Hvorfor brugte hun de Ord? Hvorfor sagde hun dem i den Tone, med al
								den stille Bedrøvelse, der røber Sandheden højlydt? Hvorfor skulde
								han vide det? Hans Broder - hvem som helst -
								maatte for ham være hendes Ven . . . Men netop i den Forbindelse i
								som et Orakel i Spørgsmaalet ham og hende!Er han jaloux som en ung Dreng?Et Øjeblik tvinger han sig selv til at drage sine Tanker sammen og se
								dem til Bunds. Han er ikke jaloux. Som man sparker en Hund bort,
								jager han den Tanke fra sig. Og han ser, at det, der piner ham, er
								inderst inde ikke Broderen og ikke hende, men det, at en Magt, han
								ikke har paakaldt, vælter sig ind over det, som er hans, og han er
								til Mode, som saa han Gift ætses ind i det, som er al Jordens
								Frugtbarhed.Og sejgt og støt skyder hans Vilje til Vejrs gennem Malstrøms mørket
								i ham, vælter sig op som en Vold omkring ham og hans, knytter sig
								sammen til et Vaaben, som det, der er Livet i ham, Livet paa Jorden,
								holder til rede for hans Haand, at han kan bruge det til Livets
								Forsvar. Aftenen falder paa. Rundt om ham mørknes Skove og Marker, og
								Nattekulden fylder Luften og fryser tynd Is over den solsmeltede
								Sne. Der blinker Stjerner i Himlens aftenklare Højdør.Han gaar mod Landsbyen, hvor hun bor, gaar der hen, hvor alene hans
								Plads er, hos hende, gaar, som gik han under disse Stjerner selve
								Døden træt og lagde den og al Undergang Mile bag sig, gaar for at
								indhente sig selv, den Part af sig selv, som han dumt og i kortsynet
								Vrede forlod i det Øjeblik, han lod hende ene tilbage. Han træffer hende i Dagligstuen. Hun sidder under den tændte Lampe,
								alene med Brændets Buldren i Ovnen og det gamle Urs Dikken. Og hun
								hører ikke hans Trin over Tæppet, mærker ikke hans Komme.Et Øjeblik staar han og ser paa hende, som hun dér sidder foran ham.
								Alle hans Sanser er spændt til det yderste, lydhøre, vidt aabne, for
								alle som en at gribe hendes Sinds Billede, som hun sidder dér og
								tror sig ene. Han ser hendes bøjede Nakke med Lampelyset ned over
								det blanke, blonde Haar, ser hendes Skuldres Ro, ser, at hun sidder
								ubevægelig stille, rører sig ikke, som bandt en eneste Tanke alt
								Livet i hende. Men denne eneste Tanke, som er den, hans Sanser
								hungrer efter at gribe, finder han ikke. Og han fyldes paa ny af
								Uro.Saa lægger han sin Haand paa hendes Skulder.- Signe! siger han og bøjer sig over hende.Det rykker i hendes Skuldre, og hun farer sammen. Saa ser hun som i
								hastig Angest op paa ham, bliver ved at se paa ham, med et Blik, der
								som ude fra alts yderste Grænse bliver ham taaget vaer og langsomt
								glider nærmere og nærmere og ser ham helt og fyldes af alle
								Livskilders hvirvlende Varme. Og hun slaar sine Arme om hans Hals og
								drager hans Kind ind mod sin, knuger hans Hoved til sig.- Blev du angest? spørger han og hører sin Stemme øm af hed
								Glæde.Men hun svarer ikke, holder blot hans Hoved knuget ind til sig.- Hvad sidder du og tænker paa? spørger han og mærker Uroen
								i hans Sind stride for at mættes.- Han dør! hvisker hun og gynger sagte og vidløst frem og
								tilbage, som vuggede hun sine Tanker, vuggede sine egne Ord til Ro,
								- din Broder er hos ham!Men det, hun siger, lyder som et sløret Ekko, og hendes Stemmes Klang
								ligner et Sagn, der spejler fjerne, hensmuldrende Be givenheder.Han retter sig, lempeligt, og hendes Arme slipper deres Tag.Men saa rejser hun sig pludselig og griber begge hans Hænder.- Vil du gaa? - bliv! - bliv hos mig!
								- du maa ikke gaa! siger hun, og hendes Stemme er som
								hendes Hænders Greb, af en heftig, vaagen Voldsomhed.- Nej - jeg skal blive! siger han.Og hun vedbliver at tale og ser paa ham med et Blik, som fødte hendes
								Øjne hendes Ord.- Jeg tør ikke være ene! siger hun, - du skal
								blive hos mig! - jeg sidder og fryser, fryser helt ind i
								Sjælen og ved ikke, hvad jeg selv tænker! - du er saa
								levende og saa stærk! - naar du er hos mig, bliver jeg saa
								rolig! - naar du er hos mig, kan ingen Ting naa mig!
								- der sker saa meget, mere end jeg kan samle, -
								og jeg har intet Mod! - derinde tør jeg ikke være,
								- jeg tør ikke se ham dø! - jeg er saa fejg!
								- jeg for staar ikke, hvad det er, der sker, -
								men det gør mig saa angest, som om det ramte mit eget Liv! . . . aa,
								vær god ved mig! beder hun og lader pludselig sit Hoved synke mod
								hans Skulder og brister i Graad.Da hører han Trin over Tæppet.Han drejer Hovedet og ser Broderen gaa gennem Stuen, ser hans Ansigt
								hvidt som Ornatets Krave om hans Hals. Uden at se paa dem skrider
								han dem forbi i sin sorte Dragt.Men ved Døren standser han og vender sig og ser paa dem, og Markus
								Hejn møder hans Blik og fornemmer, at hans eget har tvunget Broderen
								til at staa. Saa lægger hans Arm sig om Fru Slettings Liv, fast, som
								blev den Jærn i samme Nu.Men ingen Ord kommer over deres Læber.Da strækker Broderen langsomt sin Haand imod ham, som bad han ham
								tyst og af sin inderste Sjæl om noget, hans Mund ikke formaar at
								nævne.- Markus, siger han dæmpet, her er Døden til Huse! Men
								Markus Hejns Arm knuger sig fastere der, hvor den hviler.- Jeg og ingen anden er til Huse her! siger han og hører
								sin Stemme i den stille Stue, som havde han raabt.Broderens Læber bevæger sig, som vilde han svare. Men Svaret fødes
								ikke. Han ser blot paa dem, længe og med et Blik, der er som suget
								sammen af hvert Træk i hans blege Ansigt.Saa vender han sig og gaar.Men i Markus Hejns Indre er alt som Jærn i hvideste Glød. Hans Aande
								brænder, som evnede den at fortære, hvad den traf. Han sanser ingen
								Ting, hører sit Navn nævne, . . . Markus ! Markus! . .. men skelner
								ikke, om Stemmen, der nævner det, jubler eller klager, takker eller
								bebrejder, - føler et Legeme synke sammen i sine Arme,
								gaar til en Dør og kalder og ser Mennesker komme, han ikke kender,
								- og staar saa ude under Nattehimlens Stjerner.Men hans Sinds Gløden slukkes ikke. Som Stjernerne over hans Hoved
								slynger Evighedens Flammer gennem dets
								Mørke, der forgaar, brænder i hans Sjæl Livets lysende Ret
								- -- Se, Signe, siger han, som de sidder sammen i
								Skovløberstuen og ser ud i Aftenen, der gør Skoven dunkel,
								- tror du nu paa Livets Lykke? Nu slæber ingen Ting tungt
								bag efter dig, nu sidder du ikke ensomt mellem andre, nu er eet kun
								Ret - -Men som svimlede hendes Sind under hans Ord, slaar hun sin Arm om
								hans Hals og presser hans Hoved mod sit Bryst, saa hans Mund lukkes,
								og saaledes sidder hun og vugger hans Hoved frem og tilbage og
								stryger sin Haand gennem hans Haar . . .Saa gør han sig fri af hendes Favn og lægger sine Hænder om hendes
								Kinder og ser hende i Øjnene.- Jeg husker, siger han, den Aften jeg sad over for dig ved
								Bordet. Da mindede du mig om Byggens Lød og Byggens Sus, om
								solbeskinnet, modent Korn, og det Billede gjorde mig et Øjeblik saa
								lys til Mode, som jeg paa lange Tider ikke havde været. Fra det
								Øjeblik har jeg tænkt paa dig Dag ud og Dag ind -
								-Atter løfter hun sin Arm, som vilde hun drage hans Hoved til sig, men
								sænker den og lægger sin Haand over hans Mund.- Hvad er der? spørger han og skyder den bort og smiler,
								- tror du, du kan standse en Flod ved Foraarstide? ... En
								Flod ved Foraarstide, Signe! bliver han ved og ser bestandig paa
								hende, - netop det er jeg blevet ved at tænke paa dig. Al
								min Is er smeltet, og mellem grønne Enge glider jeg bred og rolig og
								spejler alle Luftens Syner. Aa, du ved ikke, hvor meget du har givet
								mig. Livet gav min Moder mig, og jeg legede det hen som Barn, til
								langsomt hver Leg frøs til Hvile, og alle Farver blev hvide for mine
								Øjne, alting køligt og klart som Frost og Livet selv en Snemark,
								hvor man maatte grave sig en Hule og ikke kunde drive mere Varme op
								end den, der knebent strækker til for en selv. Saa kom du mig for
								Øje en Aften, da Kulden havde ædt sig dybest ind, saa dybt, at jeg
								intet hørte, intet følte og sad som blind. Og nu sidder jeg hos dig
								og ser det Liv, min Moder gav mig, mangfoldiggjort igennem dig,
								strakt til Verdens yderste Grænser,  højt som Himlen og med Rødder dybere end Bjærges, og nu ejer jeg
								Varme nok for Millioner!Men hendes Øjne flakker bort fra hans, og hun fletter i Uro sine
								Fingre.- Signe, maa jeg ikke sige det? spørger han sagte og bøjer
								sig imod hende for at fange hendes Blik.- Aa nej, ti! hvisker hun.- Men hvorfor?- Jeg ved det ikke - -- Gør mine Ord dig ondt?- Nej - nej - nej!Atter griber hun om hans Hoved.- Jeg er saa svag, siger hun og ser forbi ham og ud paa den
								dunkle Skov, - og jeg har intet Mod!- Hvortil? - hvad er det for Mod, du taler om?- Markus! siger hun pludselig og ser ham i Øjnene, som
								søgte hendes Sjæl gennem hendes Blik Ly dybt inde i hans,
								- glem mig! gaa fra mig!Men han smiler roligt og glatter Haaret over hendes Pande.- Hvor din Kærlighed gaar underlige Veje! siger han. - Har jeg været alt det for dig, som du siger, saa kan du
								jo rolig gaa, - saa kan jeg jo ikke blive mere for dig,
								aldrig, Markus, - jeg kan kun ødelægge!Han ser en Stund tavs paa hende.- Hvor du taler skarpsindigt! siger han og smiler atter,
								- omtrent som en fortvivlet, der forsvarer sit Liv og
								griber alle Grunde! . . . Signe, du kan være rolig! hvad Tanker du
								saa gør dig, er jeg hos dig! Jeg forstaar blot ikke, hvad det er, du
								tænker dig sammen!- Om jeg sagde dig det, nyttede det ikke, Markus! Ingen har
								Magt over en andens Tanker! - Nej! - til sidst
								vilde din  Styrke knække! . . . Jeg
								er dig ikke værd! - jeg tør ikke tænke som du!- Tænke? - hvad er der at tænke paa? -
								jeg tænker slet ikke.- Markus! siger hun, og atter søger hendes Blik dybt ind I
								hans, - det maa ikke gøre dig ondt! - jeg kan
								ikke for det! - jeg har ingen Fred! - jeg tænker
								paa ham, som døde, - paa den Aften, han laa derinde og
								døde, - og paa din Broders Blik, - jeg er dømt,
								- Markus! redningsløs dømt!Han ser rolig paa hende.- Dømt? spørger han.- Ja, ... dømt til alt det, som er Ulykke og Fortvivlelse!- Hør nu, Signe! siger han og lægger sin Haand over hendes
								Pande, - i Morgen tager du og jeg herfra!- Nej! - nej! - aa nej!Da rejser han sig og gaar til Yinduet og staar med Ryggen til hende
								og stirrer ud.- Hvorfra har min Broders Blik den Magt over dig? spørger
								han uden at vende sig.- Jeg ved det ikke, siger hun sagte, og han hører hendes
								Stemme, som talte hun med bøjet Hoved, - jeg saa hans
								Tanker i hans Blik!- Altsaa der er dog den, hvis Tanker har Magt over dine!- Jeg ved det ikke - -Han vender sig og staar og ser paa hende.- Tør du heller ikke vide det? spørger han.Men hun svarer ikke.Saa vender han sig atter mod Ruden og stryger dens Dugg af, som vilde
								han stirre ud. Bag sig hører han hende rejse sig fra Sofaen og
								langsomt gaa over Gulvet.- Markus?Han hører hendes Stemme fjern og svag, fuld af Bøn og som et stille,
								sitrende Farvel.Men han rører sig ikke.Og da Døren lukker sig efter hende, gaar han bort fra Vinduet, ind i
								Stuens Mørke.Der staar han en Stund, ubevægelig, som en Støtte af fortættet Mulm.Saa gaar han frem til Bordet, famler over det med Haanden og finder
								sin Hat og gaar ud, gaar ad Vejen, som fører til Byen, næsten løber,
								- til han ser hende i Mørket foran sig. Da sagtner han sin
								Gang og følger hende langsomt, følger hende Byen igennem og ser
								hende aabne Kirkegaardens Laage og gaa op mellem Gravene.Han staar nede paa Vejen og ser hende sort gaa gennem den stjernelyse
								Nat, ser hende standse foran Mandens Grav, staa der en Stund og
								langsomt vende tilbage.Da træder han ind i Kirkegaardshegnets dybe Mørke, staar lænet mod
								dets Sten og hører Laagen falde til, ser ingen Ting, men bliver
								staaende og stirrer ud i Natten og hører Vinden suse sagte gennem
								nøgne Grene og drage i tunge Stød over den stille Jord.Markus!Det er Broderens Stemme, Broderen, der staar for ham den tidlige,
								taagede Morgen i Skoven.Markus Hejn ser op og bliver ham vaer, og at han er hvid af Rim over
								Haar og Klæder, hvid som Skoven og alt, hvad Vinternatten har aandet
								om.Og han ser, at han selv bærer Nattens Frostdragt og er hvid som
								Broderen, hvid som det, Mørket har fundet uden Ly.Et sagte Vinddrag gaar gennem Skoven. Lydløst, uden Sus, gynger de
								hvide Grene, og Rimfnug daler, blødt og tyst aandede til Fald.- Signe er død.Markus Hejns Øjne hviler paa Broderen, ser paa ham, som havde en
								fjern Klang naaet hans Bevidsthed, som saa han lyttende ind i en
								Taage. Og saaledes bliver han staaende, ubevægelig og tavs, til hans
								Blik langsomt glider fra Broderen og ind blandt den hvide Skovs
								Stammer.- Altsaa død! siger han sagte og taler sit Svar ind i
								Morgenens kølige Skær, som var det dette Skær, der havde bragt ham
								Bud.Da føler han Broderens Haand om sin, fast knuget som en segnendes
								Greb, og ser hans Ansigt hvidt som Frostens Fnug.- Markus, . . . hvorfor?Markus Hejn ser paa ham, ser ham længe i Øjnene og glemmer hans Ord
								for det Blik, der stirrer ind i hans og søger Ly for en Sjæl og
								ligner hendes, ligner hendes, ligner det Blik, hvormed hun i Aftes
								saa ham i Øjnene og bad ham glemme og gaa.- Hvorfor? siger han omsider, som vendte hans Tanker sløve
								og trætte tilbage, - har hun dræbt sig selv?- Ja - dræbt sig selv.Han hører paa Broderens skælvende Stemme, hvor hans egen er kold og
								tør, hvor han selv er forunderlig rolig. Og han fornemmer denne Ro
								som en stivnende Pine og føler sit Hjærte strides med en Kulde, der
								bittert kvæler og bittert spotter, og som er bleven Herre denne Nat,
								mens han vaagen har vandret gennem Mørket.- Hvorfor? - hvorfor? siger han, - du
								maa vel finde, at det er bedst saaledes!- Markus ! svar mig som min Broder!- Naar din Gud har villet det, hvorfor spørger du saa?- Nej, ikke saaledes, - ikke saaledes,
								- jeg er ikke Præst nu, - svar mig, som jeg
								spørger dig!- Det er vel Straffen over mig og hende!Da standser Broderen og ser ham i Øjnene med et Blik tungt af taaget
								Sorg.- Markus, siger han, gør det dig saa ondt, at du ikke ved
								af dine egne Ord?Men Markus Hejn møder hans Blik koldt og fast.- Har du glemt den Gang, da jeg spurgte dig, hvad du mente
								om mig og Kærligheden? - da svarede du med Ordet
								Forbrydelse !- Den Gang . . . jeg vidste jo ikke ... og jeg undte hende
								saa meget - -- Saa meget, at du dræbte hende, - at du brugte
								din Gud og din Religion til at skræmme hende . . . eller saa meget,
								at du ikke undte hende til nogen, ikke til mig, ikke til nogen! Jeg
								bøjer mig for dig! Jeg har troet forgæves! Du var den stærkeste!- Markus, siger Broderen og gaar langsomt videre,
								- er det dig endnu om at gøre at være den stærkeste? Har
								du Ro nok til at være bitter og kold, ... da har jeg mistet mere end
								du. - Ja, det er sandt, hvad du siger, - jeg
								undte dig hende ikke. Nu hun er død, ved jeg det. Men da hun levede,
								og jeg saa jer sammen, .. . Markus, sig mig, - sig mig, om
								det er Sandhed, hellig Sandhed for din Sjæl, at jeg er Skyld i det,
								som er sket i Nat! - ikke for min Guds Skyld, ikke for den
								Synds Skyld, det vilde knuse mit Hoved med, - men for min
								Kærligheds Skyld, for din egen og for hendes - -
								Sig mig, hvorfor er hun død?Men Markus Hejn tier længe. I hans Sind lever den Nat, han har
								vandret til Ende, den eneste Tanke, der har fyldt den, det brudtes
								dumpe, døde, evindelige, tomme Boblen.- Hvad betyder hendes Død! siger han omsider.- Svar mig!- Vil du høre mig sige, at det var dig, hun elskede,
								- at hun pintes, fordi hun havde forspildt dig,
								- fordi du havde set hende handle, saa hun ikke kunde
								finde Fred til at tænke med dine Tanker,
								- at hun ikke kunde leve uden dine Tankers Fred
								- -- Og du vidste det - --Ja- -De gaar tavse, langsomt, Side om Side.Da siger Broderen og ser mod Sneen:- Hvor det er længe siden! - Jeg var saa
								lykkelig, naar jeg traf hende, - saa ung og saa lykkelig!
								- nu er alting i mig gammelt og vissent! ... Markus, hvad
								har vi gjort, at vi skulde handle saa ondt mod hinanden?Men Markus Hejn svarer:- Hvad nytter det, du piner dig? Vi var for ringe begge til
								at handle, - vi fødtes blandt de smaa!Og de gaar tavse videre, gaar gennem den hvide Skov og staar ved
								Gaarden, hvor hun ligger Lig.- Markus, beder Broderen, gaa med mig derind!- Hvad vil du derinde?- Følg mig, - det er det sidste, jeg beder dig
								om, før vi skilles for lang, lang Tid!Og de gaar sammen derind.Hun ligger paa sin Seng, hvid og kold. Men det blonde Haar kruser sig
								om hendes Hoved, blødt og gyldent, som løj den Død, der stirrer
								stift fra hendes Legemes isnende Ro.Markus Hejn ser paa hende.Saa gaar han hen til hendes Seng.I hans Sjæl gynger det, som brød et Hav sig Vej og skyllede frem og
								rev med sig alt, som knugede ned og stod imod. Og for hans Øre lyder
								uden Ophør, som et evigt Bølgeslag, de Ord,  hun talte til ham, den Bøn, hun bad den
								Aften, han kom til hende og fandt hende ene og angst: Aa vær god ved
								mig!Og han lægger sin Haand paa hendes bløde Haar.Saa gaar han.Men ude i den rimhvide Morgen strømmer alt Blodet til hans Hjærte, og
								han føler en Tak briste ind over ham som Regn og Sol en
								Foraarsmorgen.- Hun lærte mig Lykken at kende!