Første DeelI.I aaben Baad. - Den gamle, forfaldne
									Herregaard.Det var en stærk Kuling fra Nord-Ost. Gjennem store Bælt gik svær Sø;
								den væltede mod den smalle skovgroede Ø Langeland, som Oehlenschlæger kalder
								»en Rosengreen, kastet i Vandet«, og som han saa smukt i sin
								»Langelands-Reise« har besunget; vi have kun at sige om den, at paa
								Nordspidsen her havde et Selskab slaaet sig til Ro om Madkurven;
								Vognen, der igjen skulde føre dem hjem til Herregaarden, holdt tæt
								ved. Brændingen sprøitede den ene Gang høiere end den anden,
								Champagnen knaldede og Vinden greb i Servietterne og Damekaaberne,
								som vare halv paa, thi det var seent paa Høsten.»Men det er jo næsten en Storm!« sagde den ældste Dame.»O, det er saa deiligt, Mama!« sagde den Yngre; »bare der maatte
								strande et Skib!«»Gud forlade Dig!« sagde Moderen.»Men de Strandede skulle faae det godt! vi ville give dem Skinke og
								Champagne, rede Seng for dem hjemme paa Gaarden ...«»Ti dog stille! det er jo grueligt! og see dog bare, der er et lille
								Fartøi derude! Gud, det vælter! det kan aldrig gaae godt! Gud skee
								Lov, at vi ere paa det Tørre.«Fra Sjællands Side, langt ude, kom en stor aaben Baad; kun eet Seil
								var oppe, det svulmede i den stærke Blæst og førte Baaden i flyvende
								Fart over de høie Bølger, der snart løftede den saaledes, at man
								troede at see Kjølen, snart næsten skjulte selve Seilet.»Hun gaaer godt derude!« sagde en ældre Mand, der var med i
								Selskabet; »men ud for Sandrevet, naar de vende, ville de faae
								Kjær-ligheden at finde. Det bliver haardt at lægge ind til Lohals, og til Fyen komme de ikke, uden at
								det bliver smult Vande.«»See, hvor deiligt, Mama!« raabte den unge Dame, idet Baaden krængede
								høit paa en Sø og Vandet sprøitede hen over den.»Grueligt er det,« sagde Moderen, »men interessant!«Vi ville nu see, hvor interessant de derude finde det.Baaden var fra Fiskerleiet Skovshoved ovenfor
									Kjøbenhavn, og havde herhid altsaa gjort
								en ret anseelig Søreise; ved Roret sad en Mand i guul Voxdugs Trøie
								og Buxer, en bred Hat af samme Stof hang ham ned om Skuldrene.
								Manden syntes at være klædt paa til at kunne gaae tørskindet gjennem
								Havet. Det var Baadens Eier, Ole Hansen fra Skovshoved; ved Siden af ham havde Plads en ung smuk Mand,
								ogsaa i Sømandsklædning, men Tøiet var fiint, Snittet hvad man
								kalder »fjong«; det var Grev Frederik, en
								ung Student, hvis Faders Gods laae i Fyen. To andre vel indsvøbte
								Personer sad foran en stor Madkurv, af hvilken den Ene idetmindste
								bestandig spiste, en Fjerde laa udstrakt paa Bunden af Fartøiet, vel
								tildækket med Kapper, der dreve af Vand; han var høist lidende, det
								smukke Ansigt dødblegt, det sorte, vaade Haar laa fast paa Kinden;
								han saae ud som Liget af en ung, skjøn Gladiator.»Lad mig styre hende, Hr. Greve!« sagde Ole Hansen, idet de fik den omtalte Sø, som fra
								øverst til nederst gjennemvædede den Syge; denne slog Øinene op, to
								Øine, saa mørke, saa lynende, som vare de fødte under Italiens
								Himmel.Ole saae med fast Øie paa de fremvæltende Bølger, der nu, da Baaden
								forandrede Cours for at gaae omkring Landpynten, vilde virke i hele
								deres Kraft, og han vidste med megen Kløgt ligesom at omgaae dem;
								Relingen blev slikket af den tunge Bølge, der syntes at ville vælte
								over det lille Fartøi, men dette dukkede ned og lod den nye Bølge
								igjen løfte sig høit i Veiret.»Herligt styret, gamle Ole!« raabte Frederik. »Det er en Lyst! vi flyve som
								Søfugle! og see, hvor prægtig Blæsten tager i Toppen, saa det ryger
								efter! Der staaer en Regnbue i Draaberne!«»Vi faae snart nogle andre Draaber!« sagde Ole
								og pegede mod Skyen. »Den graa Karl deroppe vil snart give
								Vand! Vi maae gjøre et Slag for at tage lidt af Vinden! Seilet i
								Læ!«Rask, som en øvet Matros, udførte Grev Frederik
								den befalede Manoeuvre; en stærk Sø krængede næsten Baaden; de
								To ved  Madkurven sprang op, selv den
								Syge kom paa Benene. »Sid stille!« raabte den Gamle med stærk,
								bydende Stemme, »øs af Baaden!«De adløde, og nu gik det med halvrebede Seil længer ud fra Land.»Og Du, som skulde være den Lystige!« sagde Grev Frederik, og saae paa den Syge, som igjen havde lagt sig,
								»Du er rigtignok morsom paa en ny, men høist kjedelig Maneer! Vi
								kunne godt føre Dig i Land, Du vort Contrabande for Øen Fyen; Ingen vil kjende Dig.«Det begyndte at regne, Solen var ved at gaae ned. Den idelige Krydsen
								havde endnu kun bragt dem en fjerdedeels Miil ned paa den vestlige
								Side af Langeland. Det Gods, som tilhørte
								Grev Frederiks Fader, og hvorhen de vilde,
								laa paa den fyenske Kyst mellem Svendborg og
									Faaborg, og de havde altsaa endnu en
								betydelig Strækning at lægge tilbage; Strøm og Vind vare dem imod,
								drivvaade sad de der, og allerede een Nat havde de tilbragt fra Kjøbenhavn ude under aaben Himmel.»Vi naae ikke Svendborg ved dette Daglys,«
								sagde Ole, »vi maae søge ind under Fyen!«»Hør,« sagde Frederik, »det er ikke meget
								mere end en god halv Miil op i Landet, at den gamle Gaard ligger,
								hvilken min Fader har kjøbt og vil lade bygge op til mig; skulle vi
								søge derop? Den er en reen Røverkule at see til, men ganske
								romantisk, og hvad der er endnu bedre, der have vi Tag over Hovedet
								og Folk til vor Opvartning; der ligger en Avlskarl og en Meierske
								med Suite. Vi ville hverken lide Sult eller Tørst. Styr kun efter
									Svindinge Kirketaarn, det der! det
								stikker op i Luften som en Flaske! ... Her paa Kysten, veed jeg, er
								en lille Aa, som falder ud mellem Buskene; ved Høivande, som nu, kan
								man sætte lige op i den, og Baaden ligger som bag Fatters Bagerovn.«»Du har rigtignok faaet os godt ud at seile!« sagde han ved
								Madkurven; »havde jeg ikke havt den velsignede Appetit, saa havde
								jeg for længe siden ligget som Herman der.«
								Og han pegede paa den Søsyge.Det blev mere og mere mørkt; Baaden gik som en Gynge, og i hvor
								skarpt gamle Ole saae, og i hvor godt han
								styrede, de fik dog et Par stærke Søer; Regnen, der faldt, havde
								derimod ikke stort at sige for de Drivvaade.»Sætter Du paa, Ole?« spurgte Frederik, idet de gik med stærk Fart mod
								Kysten.»Her er Aaen!« sagde Ole, og det var rigtig
								den; hans Kjendskab til Strømningen, hans øvede Øie havde ledet ham.
								Seilet faldt, med et Spring var han i Land, »Halloi!« ... Baaden
								slæbte han til Siden og kastede Touget om en af de store Stene.
								Lænkehunden ved Fiskerhuset tæt ved gjøede allerede sin Velkomst.En Vandring paa en god halvmiils Vei kunde være ganske velgjørende
								for de vaade, forfrosne, unge Mennesker, der vilde strax afsted til
								den forfaldne Herregaard. Ole skulde blive
								ved Fartøiet; i Fiskerhuset kunde han huses; den lille Flaske med
								Rum og det halve Mundforraad overlodes ham.»Min Randsel er den letteste;« sagde Herman,
								der nu paa Landjorden begyndte at blive talende. »Jeg har
								idetmindste een Skjorte for os hver, og det er altid noget!«Vandringen begyndte; mørkt var det, Veien tung og sandet, Regnen
								faldt i tunge Draaber.»Man skulde ikke kunne sige, at vi ere komne paa det Tørre endnu,«
								sagde Herman. »Jeg har en Følelse, ligesom
								jeg gik paa Havsens Bund og den imellem neiede med mig!«»Hør, hvor det suser i Træerne!« sagde den Anden, »det bliver værre
								og værre! veed Du bestemt Veien, Frederik?
								at vi ikke komme til at løbe hele Natten eller nødes til at banke
								paa et Bondehuus, hvor de ikke engang lukke os op. Jeg maa holde Dig
								i Kjolen, for jeg seer ikke et Skridt foran mig!« ..... i samme
								Øieblik styrtede han saa lang han var, men kom under almindelig
								Latter igjen paa Benene.Vandringen havde nu allerede varet over en Time, da Frederik gav den Forsikkring, at de i Mørket
								maatte være komne forbi det Sted, hvor Veien dreiede af til den
								gamle Gaard. De lyttede, og under Blæsten troede de at høre en
								Hundegjøen. Nei - de toge vistnok Feil; jo, det var
								rigtignok en Lystreise. De lyttede igjen .... et jamrende Skrig
								naaede dem.»Hvad er det?« spurgte de hverandre.»Det er Blæsten!« svarede de sig selv; men atter løde de klagende
								Toner.»Nei, hvad er det dog?« sagde den Ene til den Anden; Ingenkunde forklare det; de stode endnu et Øieblik og gik saa videre. Vi
								ville senere faae at vide, fra hvilket Menneskebryst disse dybe Suk
								kom.Pludseligt viste sig foran dem et Lys.»Nu veed jeg Veien,« sagde Grev Frederik,
								»der ligger Gaarden.«Og i samme Øieblik var Lyset forsvundet, men i den Retning, hvor de
								havde seet det, styrede han.»Jeg har allerede Støvlerne saa fulde af Vand,« sagde den, som fulgte
								nærmest, »at jeg ikke veed, hvor dybt jeg egentlig gaaer; her synes
								jeg imidlertid at det bliver altfor frisk koldt om Fødderne. Skulle
								vi ikke være komne i en Mose?«»Jo, det er vi!« sagde Frederik, »men det er
								den korteste Vei og man kan godt bunde. Det er den saakaldte tørre
								Side af den gamle Voldgrav, vi passere. Nu staae vi ved Huset.«De vare tæt ved det, ja vare sikkert løbne med Ansigterne lige imod
								Muren, hvis ikke oven for dem, neppe en Alen borte, Lyset atter var
								blevet synligt bag et Vindue. De raabte et stærkt »Halloi«, der gik
								som det var indstuderet, og besvaredes af en tre, fire Hundes Gjøen.
								Ingen viste sig, Blæsten hylede og kastede dem store Regndraaber i
								Ansigtet. De bankede paa Ruden, og nu kom bag ved den et Ansigt og
								derpaa et andet, uden at dog de derinde sagde et Ord, eller aabnede
								Vinduet. Det unge Mandskab gjorde stærkere Larm. Frederik slog en Rude itu, idet han raabte, at de skulde
								lukke op. »Kom med Lys, I Fæhoveder!« skreg han, »det er mig, Grev
									Frederik! luk dog op i det Hundeveir!«»Jesus!« var Svaret, og nu blev der indenfor en Travlhed; Lyset blev
								taget bort, og de derude stode i Bælmørke; Hundenes Gjøen tog til;
								- endelig knagede Laagen paa den lukkede Træport, en Lygte
								lyste, og Karl og Pige modtoge de Indtrædende med Udraabet: »Herre
								Kors! i dette Veir!«»Vi komme fra Kjøbenhavn!« sagde Grev Frederik, »vi komme tilsøes, paa aaben Baad
								og ere gaaede iland for det onde Veir. Gjør istand derovre i Salen
								ved Taarnet; det er nok det taaleligste Sted!«»Der seer forfærdeligt ud,« sagde Karlen, »men den Sal er vel bedst;
								vi kunne stoppe Noget i Vinduerne!«»Mine Herrer!« sagde Frederik, »saa ville vi
								nu holde vort Indtog paa min lille Eiendom! jeg haaber, den om Aar
								og Dag skal vise sigi bedre Skikkelse, og da skulle vi indvie den med et ordentligt
								Gilde! Gaa bare forsigtig! her skal balanceres paa Bræt og paa
								Stene! -Skaf imidlertid noget Varmt! Hvad har I her? Øl og Æg i det
								mindste har I, for Rum og Citroner ere vel ikke at opdrive?«»Jo!« nikkede Pigen og stak sit røde, fornøiede Ansigt frem fra
								Forklædet, som hun for Regnen ihast havde kastet over Hovedet.De vandrede afsted, men hvert Øieblik snublede de over Stene og
								Brændestykker. Karlen førte dem med Lygte ned af en med Nelder
								bevoxet Skraaning og lettede imellem lidt paa nogle Brædder, som dog
								derved ikke kom til at ligge stort bedre.»Det er den anden Voldgrav, vi nu komme over,« sagde Frederik; »her har i gammel Tid staaet en
								Herregaard med Volde og Grave; den blev for et halvhundrede Aar
								siden revet ned, paa et Taarn nær, og man klinede en stor
								Bindingsværks-Bygning op istedet; den er igjen under salig General
									Maag reent faldet sammen og min Fader
								har kjøbt hele Skrammelkisten. Jorderne ere gode, her er deilig Skov
								og Stedet ligger prægtigt; næste Foraar bliver hele Kassen revet ned
								og en ny Bygning kommer istedet.«De stode nu i den indre Gaard, der fra tre Sider indesluttedes af en
								To-Etages Bygning; et herligt stort Lindetræ bredte sine Grene ud
								til alle Sider; Bygningen saae ved den svage Lygtebelysning ret
								anseelig ud.»Her er jo deiligt!« raabte En af dem, »en prægtig stor Dør midt paa
								Huset!«»Men ingen Trappe!« sagde Grev Frederik og
								dreiede Karlens Arm med Lygten; man saae nu, at de brede Trappestene
								vare tagne bort; et rustent Jernrækværk, der havde hørt til
								Opgangen, stod stillet op mod Døren, der, nærmere betragtet, hang
								kun paa een Hængsel og bugnede i Fyldingen.»Hold Lygten i Veiret, at man kan see Leiligheden,« sagde Frederik, og ved Belysningen viste det sig,
								at der i Vinduerne neppe var en heel Rude; et Par Vindueskarme vare
								gledne ud af deres Sammenføininger, og i Muren selv vare Revner, som
								om den hele Bygning nylig havde prøvet en stor Jordrystelse.Gjennem en lille Dør kom de ind i en smal Gang; her maatte de over
								Gruus, Stene og en sønderbrudt Muur, og vare da i et Kammer, hvor
								bogstaveligt de lasede Tapeter bevægede sig i Blæsten; de  kom forbi en stor Skorsteen, der, da
								Underdelen var revnet, holdtes ved Bjælker og Stivere; Vinden susede
								deroppe. Derpaa gik de gjennem en Række forstyrrede Værelser, i
								hvilke Gulvene, eller idetmindste en Deel af disse, vare brudte op;
								et enkelt gammelt Møbel, Haveredskaber, overkalkede, plumpe
								Steenfigurer laae i Krogene.Endelig vare de i en stor Hjørnesal, som bar mindre Spor af
								Ødelæggelsen. Væggene her, halv panelede, vare næsten skjulte med
								ormstukne Familie-Portraiter fra Riddertiden; her stode gamle
								ærværdige Fruer med deres Hund paa Armen, eller med en stor Tulipan
								i Haanden, Riddere med Slagsværd og Jagthunde, samt præsteklædte
								Personer med Psalmebog, latinsk Devise og Aarstal. Et gammelt
								opslaaet Claveer havde Plads midt paa Gulvet.»Og Instrument ovenikjøbet!« raabte den Ene, og slog en Accord paa
								det; man hørte de klapprende Tangenter og tre skurrende Strenge;
								Spillemanden selv gjorde et af disse komiske Spring, man gjør, naar
								man er ved at falde, og det var han, thi der laa foran ham en gammel
								Dør, den til Taarnet. Lyset fra Lygten blev stukket i en Flaske, som
								heldigviis laa i det aabne Claveer.»Flere Lys!« sagde Frederik, »og bring os saa
								nogle af dine Klæder, Christen! men rene
								maae de være! Du seer, vi drive af Vand! - Saa mange
								Hestedækkener som muligt, nogle Knipper Halm ind i Taarnet der, men
								Alt i Gallop! Pigen maa slagte Kyllinger og lave det Bedste istand;
								men først Punschen, at vi kunne varmes op! i Gallop, Christen! i Gallop!«Og det gik i Gallop; Christen bragte alle
								sine bedste Kisteklæder, og dertil en stor laaden Reisepels, som
								tilhørte Grev Frederiks Fader. Det ene vaade
								Stykke blev kastet efter det andet; Randselen blev imidlertid aabnet
								og Alt taget ud; imellem Lommetørklæderne fandtes ved en Feiltagelse
								indpakket et Par Svømmebeenklæder.»Det er Himlens Styrelse!« sagde vor søsyge Candidat, som nu var
								Lystigheden selv. »Her er en stor Buxemangel, smaa Bidrag modtages
								med Taknemmelighed! Dog, jeg er bedst vant til disse, jeg tager dem
								og Pelsen. Svømmebeenklæder og Skindpels, det er et godt Costume!
								Mine naadige Damer - «han bøiede sig for de alvorlige
								Portraiter rundt om, »De undskylde!« Og nu skete Forvandlingen.
								»Søndagsklæderne maa Geistligheden have!« sagde han  og trak sin eneste og bedste medbragte
								Klædning frem. Vor gode ærværdige Manuducteur maa see meest
								menneskelig ud!«Det var den Ældste her, Talen var om, den eneste Borgerlige i dette
								lille Kammeratskab, en Holstener ved Navn Moritz Nommesen, han havde manuduceret de tre Andre
								til Philologicum og Philosophicum, der just nu var endt. Formanden
								for det hele eventyrlige Tog, Grev Frederik,
								hvis Fader havde, som sagt, sine Eiendomme i den østlige Deel af Fyen, var fra Barndommen af vant til at
								seile om i sin egen Baad, havde som Dreng gjort Tour til Als og Angeln, ja,
								efter Artium to Gange med Ole Hansen prøvet Søreisen i aaben Baad fra
								Kjøbenhavn og hjem; nu var en lignende arrangeret og sat istand,
								Manuducteuren var med, og to Jevnaldrende, Baron Holger og Baron Herman, men
								Udfaldet, som vi see, ikke det heldigste. Under Tag og i tørre
								Klæder sad de nu; fem store Lys, rigtignok Tælle- og Spedelys,
								tændtes og opstilledes i høist forskjellige Stager. Inde i Taarnet
								blev med Halm og Hestedækkener redet en prægtig Søsterseng.
								Punschebollen dampede og efter det første Glas dandsede - ikke
								Stuen, - men Vennerne rundt. Regnen skyllede ned ude, og Stormen
								ruskede i den skrøbelige Bygning.»Herman!« sagde Grev Frederik, »nu skulde bare Døren aabne sig, din
								Bedstemoder træde ind og see Dig mellem os! Du, som ikke tør komme
								til Fyen!«»Men jeg kan ikke forstaae Konen!« sagde Manuducteuren.»Ja, hun er heller ikke til at forstaae,« afbrød Herman; »der er somme Tider, jeg vil kalde det lidt for
								meget Originalt ved hende, men til andre Tider igjen saa meget Godt
								og Ædelt. Næsten i Alt hvad hun gjør, stikker Gemyttet frem; de
								Fattige velsigne hende. Det er kun os, hendes Nærmeste, at hun er
								lidt haard imod; mig, for Exempel, har hun, fra jeg blev født,
								aldrig ret kunnet taale at see.«»Ja, naar han fortæller om hende,« sagde Frederik, »saa tager hun sig ganske ordentlig ud, men gal er
								hun alligevel. Om Forladelse, jeg veed nok, at hun er din
								Bedstemoder. I Italien har hun forelsket sig i Guido Renis Billede af Beatrice Cenci, afmalet, som hun kjører til
								Retterstedet, og derfor har Baronessen altid en hende »a lafantasia« tillavet Rettersteds-Dragt; hun
								har den i Variationer:  Rettersteds
								Reisekappe, Rettersteds Morgenkjole og Rettersteds Baldragt af Atlas
								saadan en mødte hun med ifjor paa et af de største Baller.«»Paa samme Tid man leer af hendes Paaklædning,« sagde Herman, »sidder hun med alle sine Piger og
								syer Klæder til fattige Folk!«»Ja, jeg finder hende slet ikke saa gal, «sagde Baron Holger, »imellem siger hun jo Ting, som ere
								høist træffende. Folk faae Sandheden at vide, naar de komme til
								hende. Der indbød hun forleden hos sig en Forsamling af de første
								Ædere, - Provsten var da med, -hun indbød dem paa et fornuftigt Maaltid - og saa fik de kun
								Vandgrød og Torsk, samt et Foredrag over, hvor skadeligt det er at
								fordærve sin Mave.«»Men det er jo en prægtig Kone!« sagde Manuducteuren.»Jeg har i ti Aar ikke seet min Bedstemoder,« sagde Herman, »og der kan gjerne, om hun lever,
								gaae ti Aar endnu, før hun kalder mig herover.«»Hun leve!« raabte Holger, »Originalerne maae
								ikke døe bort, de gjøre samme gode Virkning i Verden, som
								Uniformerne i Theatret.«Han hævede Glasset og Skaalen blev drukket, men idet Hurraet endte,
								hørtes et sælsomt hendøende Suk; alle Fire dreiede Hovedet mod den
								Side, hvorfra Sukket lød, men Ingen sagde et Ord, overtydede om, at
								det kun var Vinden, de hørte.Medens de ere muntre, ville vi nogle Øieblikke gaae til den omtalte
								Bedstemoder.II.Bedstemoderen.For en firesindstyve Aar tilbage saae det i Danmark sørgeligt ud for
								den stakkels Bonde; han havde det ikke stort bedre end et Trældyr.
								Istedet for Vornedskabet, som Kong Frederik den Fjerde hævede, var
								Stavnsbaandet kommet; saa godt som alle Bønder vare Livegne, og til
								deres to og halvtredsindstyvende Aar forpligtede til Krigstjeneste;
								mange unge Karle søgte at slippe fri ved at skjule sig, Andre
								lemlæstede sig selv for ikke at optages.Herremanden til Gaarden, hvor nu den originale Bedstemoder boede,
								hendes Svigerfader, havde været en ryggesløs Krabat, en af den Tids
								barbariske Herremænd, om hvem der i Sagnene leve gruelige
								Erindringer.Inde i Porten viste man endnu en Aabning, gjennem hvilken Bonden blev
								heiset ned i det saakaldte Hundehul. Fugtigheden fra Voldgraven
								sivede gjennem Muren dernede og i vaade Aaringer stod Gulvet med
								Dynd og Vand, hvori Frøer og Vandrotter havde deres Tumleplads. Her
								stak de Bonden ned, og hvorfor? tidt alene fordi han ikke kunde
								betale hvad der var paalagt ham at betale for den elendige Gaard,
								Herremanden havde befalet ham at tage, og paa hvilken Bondens arvede
								Skillinger vare blevne tilsatte. I Taarnet laa endnu den spanske
								Kappe, som mangen skikkelig Mand havde maattet bære, og midt i
								Gaarden, hvor der nu var en smuk Græsplet og Provindsroser, havde
								Træhesten staaet; paa dens Ryg havde Bonden med Blyvægt om Benene,
								tidt siddet sig til en Krøbling, medens indenfor Baronen drak med
								sine gode Venner eller pidskede Jagthundene, saa at de pebe omkap
								med Rytteren udenfor.Det er til den Tid, i denne Gaard og til denne Herremand, vi ville
								træde tilbage.Nogle lasede Bønderdrenge stode og kigede ind i Gaarden. En red der
								igjen paa Træhest, for »den kunde dog bedst øire Bondeknolden«; det
								var lange Rasmus, som de kaldte ham. Engang havde han
								Lidet til bedste og derfor tvang Herremanden ham til at overtage en
								ussel, faldefærdig Gaard. Rasmus satte Alt
								til paa den, dog derved blev den ikke stort bedre og Afgifterne
								kunde ikke svares. Herremanden lod Rub og Stub derinde vurdere, og
								derpaa Rasmus med Kone og Barn sætte ud af
								Gaarden. Rasmus gjorde en bedrøvelig Vise derom og blev derfor sat i
								Hundehullet. Da han kom ud, overlod man ham et jordløst Huus paa
								Marken; for dette usle Skuur med en Smule Kaalhave og et Stykke af
								Hovmarken, to Tønder stort, maatte han og Konen slide og slæbe deres
								meste Tid paa Gaarden; imorges knyede han, at det var for haardt et
								Liv, og derfor red han nu paa »Træhesten.« Denne var et smalt Bræt,
								reist paa to Pæle; skraas over det var den arme Synder sat; to tunge
								Muurstene havde de bundet ham ved Benene for at disse kunde strækkes
								ned, og Sædet paa det skarpe Bræt derved blive ham smerteligere.En ussel, bleg Kone, med forgrædte Øine, stod og snakkede venligt til
								den Karl, der havde en Slags Opsigt med Synderen; hun var lange Rasmus's Kone; Rasmus
								havde hverken Hat eller Hue paa; ned om Ansigtet hang ham det
								tykke Haar, som han imellem rystede, naar Fluerne plagede for slemt.
								De tunge Muurstene tvang Fødderne mod Jorden, men i hvor meget han
								strakte Taaspidsen, kunde han dog ikke faae Støtte.En lille treaars Pige, hans og Konens Barn, deilig som en Guds Engel,
								krøb i Græsset, og mens Moderen talte med den vagthavende Karl,
								nærmede Barnet sig Faderen, og enten efter Instrux af Moderen, eller
								af barnlig Instinkt, skød hun ganske sagte en Steen ind under
								Faderens ene Fod, hvorved han kunde støtte den. Barnet havde
								allerede ganske sagte taget en Steen til den anden Fod og saae med
								sit kloge, deilige Ansigt op til Faderen; da stod Herremanden, Hr.
								Baronen, ligefor i Porten med sin store Ridepidsk; han havde seet
								hvad der skete og Pidsken knaldede hen over det stakkels Barn, der
								udstødte et smerteligt Skrig ved Slaget; Moderen styrtede sig hen
								imellem dem, men Baronen sparkede til den frugtsommelige Kone, der
								styrtede om paa Brostenene ....Vi vende os fra denne afskyelige Scene, af hvilke der i hine
								saakaldte »gamle gode Dage« er oplevet mange, og fortælle kun, at
								dette Barn, hvis Hals og Arm svulmede ved Pidskeslaget, da hun skjød
								Stenen hen under Faderens, lange Rasmus's Fod, medens han red paa Træhesten,
								nu ingen Anden var end den gamle Frue, Bedstemoderen; dette Barn,
								som han slog, blev i Tiden hans Sønnekone.Saa mørkt et Billed fra sin Barndom, som det meddelte, levede i
								Erindringen hos den gamle Kone, hvis Originalitet er bleven omtalt
								og udleet. Selv herskede hun nu alt i mange Aar paa denne
								Herregaard, hvor der var sparket hendes Moder en tung Sygdom til,
								hvor hendes Fader havde siddet i Hundehullet og redet Træhesten; de
								smukkeste Roser havde hun ladet plante paa dette Rettersted.Om den onde Herremand gik endnu mangt et Sagn. I Herskabs-Begravelsen
								i Kirken stod hans prægtige Marmor-Sarcophag, omgivet af Engle og
								med forgyldte Indskrifter; selv havde han i levende Live ladet al
								den Pragt komme fra Italien og opsætte i Kapellet. I et vildt,
								lystigt Lune gik han og Drikkebrødrene over i Kirken, og der satte
								han sig midt i sin Kiste og drak sin Skaal,
									 Kammeraternes Skaal og tilsidst
								Fandens, og saa sad han død i Kisten. Nogle sagde, at han havde
								faaet et apoplectisk Tilfælde, men de Fleste vidste det bedre, - det
								var Fanden, der havde dreiet Halsen om paa ham.Herremandens Søn, den Eneste han havde, var ligesaa raa og vild, som
								Faderen, men ikke ond; han førte et tøilesløst Liv, men blev
								tilsidst virkelig forelsket og det var i Skoleholderens Pleiedatter,
								en Deilighed, som Landet kun har faa af. Hun var Datteren af den lange Rasmus; hun var kjæk, overgiven og
								forunderlig, men dydig, og hvorledes det nu gik og ikke gik, Baronen
								maatte tage hende til Kone, vilde han have hende. Nu fortælles der
								rigtignok af onde Tunger, hvorledes han havde ladet sig besnære: at
								han just lige vilde kjøre afsted, for paa Laaland
								at ægte en adelig Frøken, men at han da ved Degnehuset saae den
								smukke Dorothea, og at Degnen da havde faaet
								ham ind at drikke, at en gammel Husar, forklædt som Præst, havde
								viet dem; men Løgn og Paafund er det; Kirkebogen viser det
								anderledes, og vist er det, at han ikke gav slip paa Dorothea, der nu var en naadig Frue, men
								rigtignok tidt blev haardt og slet behandlet af ham.De fik endeel Sønner, men alle, naar de naaede til en vis Alder, døde
								de; endelig, mange Aar efter Bryllupet, kom en Datter; hun voxte op
								og blev et stille Barn. I hendes unge Aar døde Faderen, og nu
								begyndte Dorotheas Regimente. Man sagde, at
								havde hendes Liv før været en Begravelse, saa gik det nu hjemad med
								Piber og Trommer. Vel var der Ingen af den høie Adel blandt
								Naboerne, som besøgte hende, men fuldt op af Gjæster havde hun
								altid. Om Vinteren levede hun muntert i Kjøbenhavn, og der gjorde hun Bekjendtskaber nok med
								Justitsraader og Etatsraader, Kunstnere og Enkefruer, og saa havde
								hun Gaarden fyldt med Gjæster hele Sommeren og var den naadige Frue.
								Hoved manglede Konen ikke, hun havde endog Geni, men det løb altid
								paa egen Haand; Hjerte var der ogsaa, og det meget, men her sad
								Lunet til Roers, idetmindste syntes det saa, og det var
								uberegneligt.Hun reiste til Italien, blev Kunstkjender og klædte sig a la Beatrice Cenci i Retterstedsdragt; alle
								Landsmænds Breve fra Rom den Tid meldte morsomme Anecdoter hjem om
								den fyenske Frue. En ikke ganske ung Mand, Baron Büncke - Rönnow fra Holsteen
								opholdt  sig da i Pavens By, og
								besøgte Fru Baronessen og hendes smukke Datter, hvilken sidste man
								sagde alt i Kjøbenhavn havde gjort Indtryk paa ham. Med Eet hørte
								man, at de vare blevne forlovede og snart derpaa, at de vare gifte.
								Aaret efter kom de Alle til Danmark. Büncke-Rönnow var ikke ældste Søn, men havde en ikke
								ubetydelig aarlig Sum af Familie-Godset, var desuden ansat i det
								tydske Cancellie, og kunde saaledes, som man siger, nok føde en
								Kone. Ved Svigersønnen kom nu flere af de saakaldte første Familiers
								voxne Sønner i Svigermoderens Huus; de havde Øine for at see hendes
								Eiendommeligheder og Villie til at tale om dem. Hun var snart
								bekjendt og søgt, som en Original, der gav Stof til Conversation i
								det magre Salon-Liv.Strax efter Hjemkomsten fra Italien fødte den unge Kone en Søn, mørk
								i Skindet og med kulsorte Øine, som Italiens Børn. Dette Barn var
									Herman, vor unge Candidat, som vi først
								fandt søsyg udstrakt i Baaden og nu sidst forlode i Svømmebuxer og
								med Reisepels foran Punschebollen.I hvor inderligt Forældrene holdt af hinanden, syntes de dog ikke at
								mødes i dette Barn; man vidste at fortælle, at fra første Øieblik
								det vistes Faderen, betragtede han det koldt og uden Ord. Moderens
								Følelse for det var derimod Vemod eller stille Sorg; der var et eget
								bedrøvet Træk ved hendes Mund idet hun saae paa den Lille, og hun
								rystede med Hovedet, som bifaldt hun ikke de Tanker, der rørte sig,
								brast i Graad og kyssede Barnet. Kun lidet over et Aar beholdt det
								sine Forældre; en hæftig Typhus rev Faderen bort; Moderen pleiede
								ham Nat og Dag, inddrak Smitstoffet, og otte Dage efter hans
								Begravelse fulgte hendes.Bedstemoderen sendte strax Barnet bort, det kom til en skikkelig
								Gartner-Familie ved Odense og var der til
								sit niende Aar; det var blevet en deilig Dreng, fuld af Ild og
								Kraft, vild og lystig, thi han havde altid fri Spas; men Alle holdt
								de af ham, Hjertelaget var godt; han havde flere Talenter, især det,
								at tegne, var ikke ubetydeligt, men det var altid det Komiske, han
								opfattede og gjengav.Nu var han, som sagt, ni Aar og Bedstemoderen vilde have ham til sig,
								for, som hun sagde, selv at opdrage ham »til en christelig Røver«
								.... Han kom, var i Huset hos hende i tre Dage, men hun fandt at han
								gjorde Nar af Alt, var et lille Afskum, - noget, som vi
									 aldeles benægte, - og han skulde
								derfor bort igjen, men ikke til Gartner-Familien, thi den forstod
								ikke at luge Ukrud, sagde hun. »Manden kan være god nok til at passe
								Agurker, og Madammen til at plukke Ribs, men Slave-Frø forstaae de
								ikke at forædle!«Drengens Familie paa Faderens Side brød sig ikke om ham, og Curator,
								der var Stedets Præst, lystrede i Alt den naadige Frue. Herman blev altsaa sendt afsted til Herlufsholms Skole. Derfra var han
								dimitteret og i eet Aar udvoxet til en smuk Mand. Der var noget
								medfødt Ridderligt i hans hele Væsen, og, som det synes, et lystigt
								og let Sind og en ikke ringe Veltalenhed. Hans smukke Talent for at
								tegne komiske Billeder, og at han af Fødsel var Baron, havde især
								knyttet Grev Frederik til ham; paa de
								academiske Forelæsninger havde de gjort Bekjendtskab og fortsat
								dette hos den fælleds Manuducteur; den tredie unge Ven, Baron Holger, sluttede sig til i Manuductionen og
								Venskabet.Herman vidste at Bedstemoder paa denne Tid var for en otte Dage siden
								reist til Holsteen, hvor hun vilde blive i det mindste sex Uger; han
								havde derfor ladet sig overtale af Grev Frederik
								til at gjøre Søtouren til Fyen, hvorhen hun ikke tillod ham at
								komme. Hver Maaned maatte han skrive hende til og Postdagen efter
								fik han igjen regelmæssigt nogle faa Linier. »Jeg vil engang nok see
								Dig!« havde hun nylig skrevet, »men vi kunne gjerne bie noget endnu
								begge To. Kom ikke før jeg kalder! Det bliver ellers en daarlig
								Fornøielse for Dig.«Saaledes efter ti Aars Fraværelse kom Baron Herman
								nu til sin Fødeø; under Jagt og Lystighed skulde nogle faa Dage
								tilbringes der; en lille Ridetour forbi Bedstemoderens Gaard, en
								Kigen ind i Haven, nu hun var borte, lod sig vel gjøre, uden at det
								kom til hendes Kundskab. Ingen her vidste hvem han var.De vare seilede ud fra Kjøbenhavn med god
								Vind, men da den siden dreiede, havde de den hele Dag kun bragt det
								til at naae Jungshoved paa Sjælland; her laae de i den aabne Baad
								første Nat, og vare nu, som vi vide, næste Aften komne til Fyen, ikke til Bestemmelse-Stedet, men til
								den gamle forfaldne Gaard, hvor vi atter ville søge dem idet de
								udbringe Skaalen for de salige Fruer og Frøkener, hvis ormstukne
								Billeder udgjøre Dameselskabet i Salen, her, hvor endnu iaften en
								sælsom Begivenhed forestaaer.III.Studenternes Datter.Herman havde allerede med Blyant i sin Skizzebog tegnet et ganske
								morsomt Billede af dem alle Fire i deres Udklædning her, og dernæst
								paa et andet Blad givet sig selv som søsyg Candidat, - et
								Billede, der gjorde stor Lykke for Ligheden. - Samtalen
								havde taget en anden Retning, Vinden udenfor susede mindre; derimod
								var Regnskyllet desstærkere, Vandet løb i Strømme fra Vinduerne ned
								af Væggen og hen af Gulvet i et Flodleie, det selv havde dannet sig.De vare midt inde i Jagthistorier; Grev Frederik
								fortalte saa beskueligt sin sidste Grævlinge-Jagt, at Herman derved, som han sagde, ordentlig
								syntes at føle Kullene knage i sine Støvler.»Slige Dyr kan jeg skyde!« vedblev Frederik;
								»Ræve, Maarkatte, store Rovfugle; men en Hjort, et Raadyr, nej! jeg
								er ingen rigtig Jæger! Alene det at staae opstillet, vente, lure og
								see saa det kongelige Dyr saa let og svævende springe forbi, og da
								give det Kuglen, hidse Hundene paa det, saa de hænge i det
								glindsende, brune Skind, og da see de Øine, Dyret kan sætte op! det
								er som et Menneske i den dybeste Bedrøvelse! Jeg har seet det og jeg
								smed Bøssen; der laa Noget i Dyrets Øine, som gjorde mig skamfuld og
								bedrøvet! - Nei, Jæger kunde jeg ikke blive, men Sømand! det er frit
								og stolt! det er Noget at brydes med Vinden og Søerne, og at blive
								Herre over dem!«»Ja, jeg holder nu ikke af,« sagde Herman,
								»at brydes med Søen, hverken paa den ene eller paa den anden Maade.
								Jeg har faaet nok disse to Nætter. Hvad derimod Sælhunde-Jagten
								angaaer, saa har jeg dog været med een Gang; det var i en Ferie.
								- Hvor vi saae ud i Klæderne! omtrent som iaften, men paa
								en anden Maade; jeg havde Kanestøvler. Det var ganske tidlig Morgen,
								taaget og raakold; sex Personer seilede vi ud i en stor Baad; hver
								af os blev en Halvfjerdingvei derude sat af paa en af de mange Stene
								i det lave Vand; det var underligt nok at sidde der eensom paa
								Stenen, der var slimet af Sælhundens Krop. Taagen laa rundt om; jeg
								kunde ret tænke mig alene ude i det vilde Hav. Vandet skvulpede mod
								Stenen og  imellem gjøede huult og
								hæsligt en Sælhund; med Eet pladskede det tæt ved mig; jeg laa paa
								Maven, Vinden blæste mig lige i Ansigtet; ganske stille laa jeg;
								- med Eet dykkede Sælhunden op fra den Side, Vinden
								blæste; han reiste sig lige op imod min Bøssepibe, jeg trykkede løs
								- det Hele var kun et Øjeblik, men jeg havde seet ind i de
								store brune Øjne, som han fæstede paa mig og det var ligesom jeg
								havde skudt et Menneske!«»Jeg er vis paa -« sagde Grev Frederik, »at
								det er Sælhunden med sine kloge Menneske-Øine, der først har givet
								Idee til Havmænd og Havfruer; tidt, da jeg var en Dreng, naar jeg
								laa under Træerne ved Stranden, saae jeg dem dykke op, og naar da
								det friske Søgræs hang Dyret ned over Hovedet, saae det virkelig ud
								som et Menneske«. - - - Han standsede
								pludseligt og saae mod Sideværelset; de Andre gjorde en lignende
								Bevægelse, Alle havde den samme Tanke og samme Ord: »Vi ere ikke
								alene!«Grev Frederik greb et Lys.»Det er ikke Spøgelsetid endnu!« sagde han og saae paa sit Uhr.
								»Klokken er kun elleve! Hver tage sit Lys, de halve ville gaae ud i
								Trækvinden!«Ganske tydeligt hørte man en Græden, - det kunde være et spædt Barn,
								det kunde være en Kat. Døren vilde ikke ret gaae op; et Spark med
								Foden hjalp, og de stode i et aldeles tomt Værelse; Vinden greb i
								Flammen af Lysene. Til næste Værelse var Døren taget af og stillet
								paa tværs for Indgangen; der indenfor jamrede det, de lyste derind.
								Muren ud til Haven var halv reven ned; i en Krog laa paa nogle
								Ærteriis og et afrevet Væggebetræk et Menneske - et
								Fruentimmer, der, idet de trængte ind, hævede sig i Veiret og
								løftede et nøgent, lille Barn op imod dem.Grev Frederik var forrest, han standsede,
								Fruentimmeret sank med et Suk tilbage og Hænderne faldt med Barnet
								mod hendes Bryst; men i dette korte Øieblik havde hun fæstet sine
								Øine paa Frederik med et Udtryk af Smerte,
								dybere og stærkere end den saarede Hind, hvis Blik han nylig havde
								omtalt!»Jesus!« udbrød han. Barnet græd; Moderen fandt de at være død eller
								besvimet; hendes Arme, som de løftede, faldt kraftløse tilbage.»Det er et nyfødt Barn!« raabte Manuducteuren; »den arme Lille!Og Moderen creperer her i dette Veir og Vind!« hurtig sprang han
								efter et Par af de Tæpper, som vare bestemte til deres Leie, og
								kastede dem over hende.»Hvem mon hun er?« sagde Frederik. »Vi maae
								have fat paa nogle af Folkene og faae hende i Seng! Ja, Ingen af Os
								finde over i den mørke Nat uden jeg!« og han løb afsted.»Den stakkels Unge!« raabte Herman, tog
								Barnet op fra Moderen og svøbte det ind i sin tykke Reisepels. »Det
								havde jeg ikke drømt om, at jeg inat skulde blive Goldamme! I kunne
								troe, at det er Moderen, vi tidligere hørte jamre sig ude paa
								Marken.«Og dette var ogsaa Tilfældet. Den Lidende var, idet hun i det onde
								Veir var ude, blevet syg; i sin Elendighed tyede hun herind, hvor
								hun vidste Gaarden stod aaben og forladt; her i den mørke Krog, paa
								det afrevne Tapet, havde hun født sit Barn. De unge Mennesker toge
								Liget, thi død var hun, og bare det ind i det større, lune Værelse,
								hvor de havde siddet om Punschebollen. De haabede endnu at det kun
								var en Besvimelse.Grev Frederik med Christen
								og et Par andre af Husets Folk kom til.»Det er Musikanterens Kone,« sagde Christen,
								»den omvandrende Musikants, han, som dreier paa Lirekassen og blæser
								paa Rørfløiten, der sidder ham oppe i Halsklædet. Konen er et ungt
								Barn, hun slog paa denne Triangel og sang Viser; jeg saae nok sidst
								da hun sang her, hvordan hun havde det, og nu er hun død og borte!«»Nei, nei!« sagde Frederik, »lad os bare faae
								hende ind i Taarnet paa Halmen, hvor vi skulde have ligget, og sæt
								Du Dig saa til Hest og rid, hvad Tøiet kan holde, og hent os Madamme
									Sørensen i Qværndrup!«»Ja, men Fruentimmeret her er jo dødt, Hr. Greve!« sagde Christen; »hun er allerede kold i Hænderne!«»Gjør som jeg siger!«Og Christen maatte, hvor nødigt han vilde,
								til Hest efter Madammen, som her ikke kunde hjelpe.Den Døde blev lagt i Taarnet paa et Halmknippe og godt dækket til; en
								af Malkepigerne fik Barnet, som blev vel svøbt ind; hun skulde tage
								det med sig i Seng, var Ordren. »Ja skil mig bare ved det!« sagde
								Baron Herman, idet han gav det  til Pigen. »Det gaaer i Stykker! og det
								seer jo ud som en af de kobberrøde Indianere!«Barnet var en Pige.»Vi maae nok Alle staae Fadder til hende,« sagde Herman; »bare vi med Tiden ingen Skam faae af Jomfruen! en
								ung Dame, som første Gang, hun kommer i Huset, ligger ved Hjertet af
								en ung Cavaleer i Svømmebeenklæder, tør man ikke vente sig det
								Bedste af.«»Ved Faderens Hjerte kan hun nok hvile!« sagde Holger.»Jeg vil ikke være hendes Fader!« svarede Herman. »I have lige saa stor en Deel i hende, som jeg! Men
								jeg giver gjerne mit Bidrag til en christelig Opdragelse.«»Lagde I Mærke til de Øine, Moderen saae paa mig med?« sagde Frederik.»Ja, Dig betroede hun da Barnet. Men da vi have staaet hos, bør vi
								vel ogsaa dele lidt af Byrden. Herman skal
								give Bidrag jeg ogsaa, - og hvad siger vor Manuducteur? Vi
								ere komne til Fadderstads iaften; men hvem sørger for, at den lille
								Datter kommer i Hænder, hvem skal være som Fader for hende? Det maa
								En af os. Lad os trække Straae!«Og de trak.»Manuducteuren har det korteste! altsaa er det Manuducteurens Datter;
								ja, saaledes være hun døbt!«»Nei, Studenternes Datter!« sagde Moritz.»Vel! Studenternes Datter! det er altid et Navn. Du er hendes
								Formynder!«»Men om nu den rigtige Fader melder sig?«»Ja, lad ham det, men jeg troer ikke at han gjør det! Lad os
								imidlertid tænke paa at faae nogen Hvile, og imorgen med bedre Vind
								og Veir komme videre. God Nat! - Studenternes Datter!
								Skaal for hendes Formynder! han leve!« og de hævede Glassene og
								klinkede med Manuducteuren.»Nei,« sagde denne, »skal min Skaal drikkes, saa hellere -
								ja, hvorfor lade det være en Hemmelighed? drik paa min Forlovelse!«»Forlovelse!« raabte de Alle.»Ja, iforgaars Aftes, netop en Time før vi reiste, blev jeg forlovet.
								Derfor var jeg søstærk! jeg tænkte paa hende, derfor smilte jeg, og
								ikke af de høie Søer, som De troede. At jeg tog med som det var  bestemt, var hendes udtrykkelige
								Forlangende; ærligt talt, var jeg helst blevet hjemme!«»Det er rimeligt,« sagde Frederik, »men hvem
								er Bruden?«»Caroline Heimeran, Etatsraadens Datter.«?»Hvad? hende! nu bliver Noget mig klart! hun havde ifjor Plads i
								Theatret hver Tirsdag og derfor skulde De altid see
								Tirsdags-Stykkerne.«»Nu skriver De da strax hjem, at De har faaet en Datter,« sagde Herman leende. Glassene klinkede, og lystigt
								lød et harmonisk Hurra, tæt ved den døde Kone.En Time efter laae de alle Fire udstrakte paa Tæpper og Halmknipper;
								sundt og godt sov de ovenpaa de to Dages Søtour og denne Aftens
								Begivenhed; de sov uden Drømme, paa Manuducteuren nær; for ham
								svævede Billedet af en ung livlig Pige, flint bygget, svævende,
								leende, Munterheden selv; med sine to brune Øine saae hun ham ind i
								Sjælen; det var hans Kjæreste, Caroline Heimeran.IV.Kammerjunkeren.Næste Morgen var det et deiligt klart Veir; Himmelen saae ud som om
								den var feiet, ikke en Sky var at see. Vennerne vandrede til
								Stranden. Ole fik Baaden istand, og for god
								Sidevind gik det nu raskt langs med Kysten, hen mod Svendborg Fjord.»Vor nordiske Mythologies Archipelagus begynder her,« sagde Frederik.»Hvorledes faaer De det ud deraf?« spurgte Manuducteuren.»Her ligger jo Fyen, hvor Odin boede; vi kunne en Dag kjøre op til Odense, Odins gamle
								By; her ud for os er Øen Taasinge, som
								fortæller om Thor, og der ligger Thurø, hvor Balder
								slog Thore.«De dreiede snart ind i Sundet, der her er som Rhinen paa det
								bredeste, men mere grønt og gjennemsigtigt; i kjække, maleriske
								Bugter gaaer den friske Strøm mellem høie Ege- og Bøgeskove.»Her have Svend Tveskjæg og Palnatoke
								tumlet sig og givet  blodige
								Pander; her gik Nordens Vikinger, vore Argonauter. See I der i
								Skoven St. Jørgens
								Gaard og Kirke? der stred han med Lindormen. I Nyborg boede Slangen, den krøb ud over
								Landet og krævede hver Dag sit Offer; Loddet faldt paa Kongens
								Datter, Ridder Jørgen frelste hende. Norden
								har ogsaa sin Perseus og Andromeda!«»Oversatte fra Græsken!« sagde Manuducteuren med et Smil.»Nei, originale, lige op af Jordbunden!« sagde Holger og lo; »lad Bønderne her fortælle Dem! store
								Kobberporte under Jorden blive hver Midnat slaaede op og i; her
								brænde Troldlys over sjunkne Skatte, og De skal see, at inde paa de
								fyenske Marker ligge Stene, store som Huse; de ere af Troldhexe
								kastede fra Taasinges høie Banke hen over Sundet! jo, vi seile her
								lige ind i Sagnenes Page! Lyø, som De snart
								skal see, havde engang Træ ved Træ, men der var en Skipper, som, da
								han gik hjemme fra, lærte af sin Moder at løse Vindene, og da han
								saa seilede hjemad og kom ved Svendborg,
								løste han dem saaledes, at der blæste en Storm, saa Lyø Skove gik
								bort. Og man kan endnu see, at det er sandt, der er ikke et Træ at
								finde paa Lyø!«»Nu seer jeg mit fyenske Træ!« raabte Frederik, og Baaden styredes mod en kratbegroet Landtunge,
								hvor der stod et høit gammelt Træ, ikke udgaaet, men ved Vinden
								næsten bladløst; tusinde Fugle fløi skrigende op derfra, da vort
								Selskab sprang i Land; tæt ved tog en prægtig Hjort Flugten, saa
								let, saa svævende; en Hare løb afsted i modsat Retning. Alt tydede
								paa, at man var i et Paradiis for Jægere.I høit Græs, dyndvaadt fra den forrige Nats Regn, vandrede de afsted
								hen mod Skovhuset, hvor Eiler og hans Kone
								boede i stille Skovensomhed og passede de i Indhegningen indelukkede
								Dyr. De to gamle Ægtefolks hele Verden var Landodden her, deres
								Hovedstad Herregaarden, den de maaskee neppe to Gange i Aaret kom op
								til; om hvad der skete i den virkelige Verden selv, vidste de
								aldeles Intet, uden naar Sønnen Hans, som
								havde den Lykke at være Tjener paa Herregaarden, lod et lille Ord
								falde fra Aviserne, men det glemtes strax igjen. Hans var netop nu i Skovhuset og ilede strax det unge
								Herskab imøde. Den gamle Kone tog sine Træskoe af, og stod med
								Hosesokker paa det brolagte Gulv.»Hvorfor gjør hun det, Moer?« spurgte Frederik.»Fordi jeg nok veed,« sagde hun, »at give dem Ære, som Ære  bør!« og hun smilede polisk ved sin udviste
								Fiinhed. Sit Skjørt bredte hun ud paa den ene Stol og sin Mands
								Trøie paa den anden, og bad saa Herskabet at sidde ned.Det var et stort Held for Greven, sagde hun, at han skulde træffe
								hendes Søn her; nu kunde han faae at vide, hvorledes det stod paa
								Gaarden. Det var for at trøste Anna Lisbeth, Søsteren, at han var kommet her;
								hun havde været gift lidt over et Aar med en flink Sømand, der førte
								et Skib for Agenten i Faaborg; en Sø havde
								skyllet ham bort; sit lille Barn havde hun ogsaa mistet i disse
								Dage.»Der have vi jo en Amme til Studenternes Datter!« sagde Holger. »Det træffer udmærket, som det var
								arrangeret! saaledes gaaer det til i Virkeligheden; læser man Sligt
								i Bøger, saa gjør man Bemærkninger.«»Hvad Fremmede er der hjemme, Hans?« spurgte
								Grev Frederik.»Ja, der er nu kommen Kammerjunkeren, ham, der hver Aften har noget
								at vaske, og dog gaaer med Skindskjorte og Flipper.« Hans lo polisk derved.»Hvad, er han kommet? han bider sig da fast i flere Maaneder; man har
								ham ordentlig i Kost herovre! det er En af disse Folk, der skulle
								være fornemme og ere færdige at døe af Sult. Hans hele Stræben er
								gaaet ud paa at blive Kammerjunker.«»Gaaer han med Skindskjorte og har dog Vask om Aftenen?« spurgte Herman.»Ja,« sagde Hans, der saae paa Ansigterne, at
								han turde tale som han havde begyndt. »Han har saa lidt Tøi med, at
								der hvert Øieblik maa vaskes; Kufferten faaer nu Skyld for det, at
								der gaaer saa lidt i den. Han er fim galant mod os Folk, paa
								Drikkepengene nær, der kniber det, men saa faaer man jo Høflighed!«
								- Hans griinte.»Og hvem er her Flere?«»Her er Krigsraadens fra Odense, Mand og
								Kone.«»Det er ogsaa to Stykker!« sagde Frederik;
								»han har engang reist udenlands i sex Uger, reist som Coureer
								gjennem en Deel af Nord-Tydskland; en halv Dag var han i Hannover, tre Timer i Braunschweig, men saa halvanden Dag i Cassel, og denne Reise taler han nu om, saa at man skulde
								troe, at han havde været tyve Aar ude! Enten har han truffet paa
								Folk, der vare i nær Familie med de berømteste Mænd, eller han har
								reist med en Person, der var Dens og Dens  Portrait saa lig, at det er saa godt som
								vist, at det var hiin Mærkelighed selv. Ja, Napoleon tør han næsten sværge paa at have seilet med paa
								Rhinen, paa en Tømmerflaade. Det Morsomste er at mærke, at Konen saa
								ofte har hørt ham fortælle Reisen, at hun kan supplere, naar han
								stopper. Han er en moderne Gert Vestphaler fra Kjøbenhavn til Maintz. Den meste
								Tid i de sex Reiseuger har han tilbragt i Postvogne og paa
								Landeveie, men som sagt, altid truffet de mærkeligste Folk, Napoleon, Lavater og
								Fru Krudener! - Og det er hele Selskabet?«»Fru Bager fra Middelfart -.«»Naa, det var dog et christent Menneske! Er der ikke Flere!
								- Naa, saa lad os komme afsted! Zamora! min egen Dreng!« udbrød han og fløitede; en prægtig
								Jagthund jog ham imøde, sprang op ad ham, kastede sig paa Jorden,
								loggrede med Halen og sprang atter gjøende i Veiret, blev klappet og
								jog nu afsted mod Gaarden og atter tilbage for at gjentage samme
								Manoeuvre.»Zamora er slet ikke i Familie med Spanierne,« sagde Frederik, »men den skal ligne en Jagthund,
								min Fader fik af Zamora selv, og som, da Spanierne brød op, listede
								sig ombord med ved Nyborg.«Mellem en Række prægtige Lindetræer skinnede nu Gaardens Udbygninger
								saa pyntelige med røde Mure, som vare de nylig reiste; men
								Aarstallene af Jern og de gamle Indskrifter sagde imidlertid, at de
								vare tre hundrede Aar gamle; Taget var nys tækket, og paa Gavlens
								Spiir dreiede sig en forgyldt Veirhane. Idet Vennerne nærmede sig,
								svingede fra Gyden ind ad Porten en Reisevogn, men Hans kjendte hverken den eller Liberiet.Inde i Gaarden, der var godt brolagt, voxte i Sollyset op ad
								Staldbygningens hvide Muur, foran hvilken var et lavt Trægitter,
								Aprikoser og Figener.Flere af Godsets Tjenere stode foran Vognen, hvoraf Grev Frederiks Fader hjalp to Damer ud, Moder og
								Datter. Den Første kunde man endnu kalde en Skjønhed; her var en
								smuk Holdning, ædle Træk og brune, talende Øine; Datteren var igjen
								Moderens udtrykte Billede, kun i finere Form, og her var Ungdommen i
								hele sin blomstrende Friskhed.»Er det Clara?« raabte den ældre Greve, og
								hans Øine straalede  ved at see et
								saadant Skjønhedsdigt af vor Herre. Frederik
								trængte sig frem og greb Faderens Haand.»Min Dreng! Du der!« raabte Faderen, trykkede et Kys paa hans Mund,
								tog de unge Mænd Hver i Haanden med et Velkommen, og førte saa begge
								Damerne til de for disse bestemte Værelser. Det var Enke-Admiralinde
									Schleysner med Datter, Begge fra Jylland, nu paa Reisen til Kjøbenhavn; Grevens Huus var Natteqvarteret.
								Alt næste Morgen skulde de Begge afsted, men en halv Dag og en Aften
								kan have mange Begivenheder eller i det mindste lægge Spirerne til
								dem.»Jeg maa nok selv see at indqvartere os,« sagde Frederik. »Er der istand paa den grønne Gang?« spurgte han
								Tjeneren.»Herr Greve - -!« sagde venligt et lille,
								særdeles magert Menneske, og trykkede med stor Hjertelighed Frederiks Haand.»Herr Kammerjunker!« raabte Frederik leende;
								»ja, jeg hørte allerede da jeg steg i Land, at vi nøde den Ære at
								have Dem! - nu maa De rigtig være morsom og spille os
								Noget for, nogle Dandse! De saae, hvilken Dandserinde vi fik.«Det blev sagt venligt, - venligt, som naar man fløiter ad
								sin Hund; paa denne Maade idetmindste følte den Paagjældende det; en
								fiin Rødme gik over hans Ansigt, hvor det fremherskende Udtryk dog
								var et godmodigt Smil. Det var altsaa Kammerjunkeren, ham, der efter
								Tjenerens Sigende gik med Skindskjorte og Flipper; han var omtrent
								fem og tyve Aar, og, om Udtrykket her ikke er smukt, det er
								betegnende, han saae forsulten ud.Ved Middagsbordet samlede sig hele Selskabet; Grev Frederik førte Clara, der gjorde
								et mærkværdigt Indtryk paa Alle og maatte gjøre det. En Poet vilde i
								Vers sige om hende, at her var den kongelige Holdning og den Lethed,
								man seer hos den flygtende Hind; her var den Friskhed, som henriver
								os ved den første udspringende Rose, eller det unge Foraarsgrønne
								idet Sneen smelter. Der var noget saa forunderligt Gjennemsigtigt i
								hele det Legemlige; det var den friske Ungdom med al sin Uskyld og
								Lykke, al sin Tillid til Menneskene og Verden.»Det er ganske den raphaelske Madonna i Dresden,« bemærkede Krigsraaden fra Odense, og hvidskede sin Bemærkning til  Manuducteuren og hans Nabo, idet han dog
								tilføiede, at han ikke havde været i Dresden, men at han i Frankfurt havde
								seet en udmærket Copi. - Manden havde jo reist.Kammerjunkeren var ikke tilbords, man savnede ham ikke, Ingen nævnede
								ham. Samtalen gik nok saa livligt; de unge Herrers Søreise herover,
								Besøget forrige Aften i den øde Gaard, det lille Barn der og den
								døde Moder var jo et rigt Stof. Herman
								maatte frem med sine Tegninger, der især vakte Claras høieste Beundring; han var jo et
								Talent, et Geni, sagde hun, Fremstillingen af ham som søsyg,
								erklærede hun for et Mesterværk. Admiralinden fortalte om
								Bekjendtere i Jylland; Krigsraaden førtes
								altid ved hver Fortælling til noget Beslægtet, han havde oplevet i
								Tydskland, da han reiste; Krigsraadinden understøttede hans
								Hukommelse; Fru Bager gav korte, sunde
								Bemærkninger; Hver aabenbarede sin egen Natur, men Clara var Solen, som belyste og opvarmede;
								hendes Veltalenhed laa i Smilet og hun smilte tidt.Det havde allerede længe været mørk Aften, da man stod fra Bordet.
									Clara satte sig ved Claveret; hun kunde
								udenad kun een Dands, og al hendes Musik var indpakket, sagde hun;
								Dandsen spilledes, og i Øiet straalede hele Balsalens Glæde! - »O,
								jeg elsker Musik!« udbrød hun, »men jeg kan ikke selv spille,
								idetmindste ikke uden Noder. - Hvem spiller?«»Kammerjunkeren!« sagde Frederik, og gav en
								af Tjenerne Ordre til at sige Kammerjunkeren, at man ventede ham, at
								det nu ikke var Tid til at have Tandpine.Og Kammerjunkeren kom med ophovnet Kind, men Smerterne vare stillede.
								Fru Bager klappede ham paa Skuldrene og bad
								ham om, som hun kaldte det, »en musikalsk Forelæsning.« Det stakkels
								Menneske undskyldte sig med, hvor lidt han denne Aften, efter
								voldsomme Tandsmerter, følte sig oplagt, men satte sig dog strax til
								Claveret, hvor Clara med sit talende Smiil
								saae ham ind i Ansigtet, saa at Blodet kom i hans Kinder. Han slog
								en Accord.»Ikke noget af Dem selv, om vi tør bede!« sagde Grev Frederik, »De spiller saa udmærket hele
								Stykker af Barberen.«Den gamle Greve holdt ogsaa paa at faae den »musikalske Forelæsning«,
								og Fru Bager lagde et Par Dele af
								»Kjæmpeviserne« frem paa Claveret. Forrige Efteraar havde
								Kammerjunkeren forelæst  dem Scener
								af Gøthes Faust, og før og efter hver Scene udmalet
								Situationen i Musik; han havde gjort dette »Kunststykke«, som Grev
									Frederiks Fader kaldte det, med flere
								danske Digte, og virkelig skilt sig godt derfra.»Men ikke blade i Bogen!« sagde Greven, »det første det bedste, det
								er just det Interessante! Her er Visen om Eline af Villenskov,« og
								denne laa opslaaet.Kammerjunkeren satte sig forlegen, Admiralinden saae medlidende til
								ham, Clara smilte, og en sagte Conversation
								begyndte mellem de unge Herrer, idet Accorden lød, og derpaa Toner,
								der antydede Vindens Susen gjennem Skoven og Lynet, der slog ned, og
								endelig et Par smukke storartede Harmonier; og nu begyndte han at
								læse, rolig og uden just at besidde noget Omfang i Organet, men
								dette selv var ret bøieligt:»Der ligger en Vold i Vesterhav, Der agter en Bonde at bygge
								-.«Ved det tredie Vers holdt han op, og der kom en spøgelseagtig Musik,
								noget dæmonisk Omhvirvlende, saa at man virkelig kunde troe at høre
								de syv hundrede Trolde, der kom og vilde gjøre Bonden Fortræd og
								tage hans Hustru, til Straf fordi han byggede der; og han læste
								videre og altid gik Musik forud eller støttede sig til det Læste;
								man hørte Troldenes Kamp og de fromme Folks Bønner; det var som en
								Vexelsang med dæmoniske Hyl og Psalmesang. Hvor Qvinden tredie Gang
								raaber paa Jesu-Christ, og den mindste Trold derpaa taber sin
								Troldham og staaer som en skjøn Ridder, fulgte en smuk jublende
								Melodi, der, ifald den virkelig improviseredes nu, maatte kaldes
								mesterlig, og var den en Andens efter Erindringen, da var den godt
								valgt. - Claras Fødder dandsede og
								Krigsraaden sagde Bravo! - Det mindede ham om en udmærket
								Pianist han havde hørt i Frankfurt. At
								Kammerjunkeren, efterat have endt Læsningen af Digtet, hvor den
								frelste Ridder ægter Bondens Datter, spillede: »god save the king«, var idetmindste vel beregnet paa
								Publicummet her; »det var prægtigt tænkt,« sagde Admiralinden,
								»Ridderen var jo Konge af Engeland og Bondens Datter blev engelsk
								Dronning!« Stort Bifald fulgte, og Krigsraadinden  forsikkrede, at nu først ved denne Musik
								forstod hun Kjæmpevisen.Clara var traadt hen til Claveret, lagde sin Haand paa det, de to
								smukke Øine saae ham ind i hans, der laa Musik i hendes Ord;
								Kammerjunkeren blev endnu mere rød, men slog ikke Øinene ned;
								Musikken var hans Verden, den ombrusede ham endnu, og paa et Ord af
									Clara klang lette Dandsemelodier. »Bravo!« raabte Grev Frederik; »Bravo!«
								gjentoge Herman og Holger, men det var Frederik, som
								dandsede rundt med den svævende, livsfriske Pige. - »Her
								ere Damer endnu!« raabte han i Dandsen, men kun Krigsraadinden var
								den Eneste, der lod sig bevæge; hun førtes af Grev Holger.Manuducteuren havde taget Plads ved Claveret og betragtede den
								Spillendes magre, bevægelige Ansigt; det fik under Musikken et eget
								sjælfuldt Udtryk; Claveer og Menneske syntes som voxede sammen,
								Tonerne havde her, ligesaa sikkert som Blodet, deres Gang gjennem
								Hjertet. I Kammerjunkeren syntes at være noget Mere, end hans
								Omgivelser her forstode; det var idetmindste Manuducteurens Tanke.
								Nu betragtede han de Dandsende og ogsaa han fandt Clara smuk; han sammenlignede hende med sin Brud, Caroline Heimeran, og skulde han da høit og ærligt
								have udtalt sin Tanke, da var den: »hende her er det en Lyst at see
								paa! men der er endnu en anden Skjønhed, Aandens, der er en anden
								endnu varigere, Ungdomslunets, og begge disse have min Brud. Caroline er smukkere!« Det var nu Elskeren,
								som dømte.Baron Herman traadte i Grev Frederiks Sted i Dandsen, thi Clara forsikkrede, at hun kunde holde ud at
								dandse hele Livet igjennem. »Og jeg i Evigheden med!« sagde Herman, og underholdt vist sin Dame
								fortræffeligt, thi hun lo høit, lo saa hun ikke kunde dandse; der
								var en Snakken, en Støien, og under denne udbad Admiralinden sig
								Ouverturen til »Califen i Bagdad«; den laa paa Claveret og bruste nu
								fra Strengene, medens Conversationen begyndte, først hvidskende,
								siden høiere; man gik, man kom, og da Musikstykket endte, begav man
								sig til Theebordet i Sideværelset. Kammerjunkeren blev tilbage, fordybet i Phantasier, indtil Grev Frederik slog ham paa Skulderen og sagde:
								»nu skal De hvile og vi med.« 
								fsagde, han just havde fortjent sin Kop.Admiralinden og hendes Datter vilde tidlig tilsengs; de maatte jo
								bort i Dagningen, »op ved Lys, længe før Herrerne stode op,« sagde
								hun. Clara smilede til Kammerjunkeren, hans bedste Musik kunde ikke
								udtrykke dette Smil. Hun bøiede sig for hver af Herrerne,
								Kammerjunkeren gav hun Haanden; »De har havt Arbeide nok!« sagde
								hun, »tusindtak!« og saa var hun borte med Moderen. Den øvrige Deel
								af Aftenen var der Intet mere at sige om, paastode de unge Herrer,
								da Grev Frederik fulgte dem paa »den grønne
								Gang.«»Hun er dejlig!« sagde Frederik.»Du er forelsket,« sagde Herman og vilde
								skjule sin egen stærkere Forelskelse, ved at føre den over paa en
								Anden. »Ja Frederik, Du er forelsket!« sagde
								han, men han var det slet ikke.»Behøver De Manuduction?« spurgte Moritz.»Ars amandi er vist let!« svarede Herman, »Ovid hører ikke til de
								vanskelige autores.«Et Lys slukkedes efter et andet hos Gjæsterne; den Sidste, det endnu
								brændte hos, var Kammerjunkeren; hans Dør var vel tillukket, et
								Klædningsstykke med Flid hængt paa Dør-Haandtaget indenfor, at Ingen
								af Tjenestefolkene skulde kigge ind af Nøglehullet og belure ham;
								han studerede Generalbas og - syede paa sine Klæder, et Talent,
								Verden ikke vidste, han havde, og ikke turde vide. Gaardhanen
								begyndte allerede at gale før Lyset slukkedes, før Sengetæppet blev
								trukket op under Hagen, men da det var skeet, sov han i samme Nu, og
								- drømte ikke om Clara,
								- og dog var hun i hans Tanker mellem Generalbassen og
								Skrædderkunsten. Da han om Morgenen kom ned vare hun og Moderen
								borte; de andre unge Herrer havde været oppe ved Afskeden, men ikke
								Kammerjunkeren, og dog var han den, hvem Clara
								igaar Aftes ene og alene gav Haanden til Godnat. Det blev ogsaa
								bemærket.»Solen er nede før De staaer op!« sagde Frederik.»Nede i Nyborg for at gaae over Bæltet!« var Hermans Ord.En Vogn holdt for Døren, de unge Venner skulde see Skovene;
								Kammerjunkeren maatte med, der var Plads. Zamora sprang allerede
								foran Hestene, Lænkehunden gav et enkelt Bjæf og  Tjenestepigerne skottede fra
								Kjælderkjøkkendøren, hvor de stode og stødte hverandre, saa
								Træskoene klapprede.Selskabet rullede afsted, henad Markveien, over Kongeveien, ind i
								Skoven og ud af Skoven, og der var prægtigt derinde; Løvet var
								kobbret, Bregnen kneisede endnu frisk lysegrøn ved den blaagrønne
								Brombærranke; alle Dyrene saae de; Hjort og Raa stod i store Flokke,
								lyttende med Hovedet; En fløi afsted og hele Skaren fulgte efter;
								ingen indøvet Manoeuvre kunde gaae bedre. - Der var prægtige Bøge,
								høie slanke, bredkronede; ethvert Land vilde være stolt af at eie
								dem, og Solen skinnede paa de vaade Stammer; man saae Skyggen af
								Heste, Vogn og hele Selskabet jage hen ad dem. Den grønne Skovmærke
								blomstrede igjen og i de vaade, affaldne Blade sprang en brun Frø,
								som var den et Blad, der havde faaet Liv.»Vælt os ikke!« sagde Kammerjunkeren halv spøgende til Herman, der sad hos Kudsken og styrede
								Tømmerne, noget han ikke forstod; desuden var Conversationen i
								Vognen saa livlig, og den maatte han ogsaa høre efter; man havde
								snart været halvnede i Grøvten, havde Kudsken ikke hjulpet med at
								styre; men nu syntes han ogsaa mere at have Øre end Øie.»Er De nu bange!« raabte Grev Frederik; »O,
								jeg kjender Dem, De var udmærket ifjor da vi kjørte sammen med Grev
									Borchs«; og han vendte sig halv til de
								Andre idet han fortalte: »den mindste Datter, Herminia, - hun er en lille Vildkat, som føies i
								Alting, men det klæder hende, - hun sad hos Kudsken; Folkene lide
								hende fordi hun er saa rask; nu havde han givet hende Tømmerne, hun
								skulde kjøre en Vogn med fire Heste -«»Og hun er kun syv Aar!« sagde Kammerjunkeren.»Men det er just det Morsomme ved det, « sagde Frederik; »hun kjørte os hen ad Landeveien, tæt ved de
								dybe Grøfter; men sad ikke han der med Livet i Haanden! og da
								Kudsken smældede lidt med Pidsken for at det kunde gaae raskere, og
								Hestene sprang til Siderne, saa vilde han ikke længer sidde i
								Vognen.«»Men De har vist ikke lært at kjøre!« raabte Kammerjunkeren og greb
								fat i Baron Herman, der svingede og virkelig
								i samme Øieblik væltede dem Alle ned i Grøften.Der blev en øieblikkelig Taushed; Hestene stode ganske rolige, alle
								Herrerne krøbe frem, Kammerjunkeren var den Sidste.»O Gud, min Haand!« sukkede han; »den er brukket! - o det smerter
								ulideligt! - Vi ere ikke komne saa langt bort, jeg gaaer hjem, kjør
								De videre!«»Vi maae være over en Miil hjemme fra,« sagde Manuducteuren, »vi
								vende om igjen, eller jeg gaaer med Dem.«»De har stødt Haanden lidt,« sagde Frederik,
								»bild Dem det bare ikke ind, at den er brukket!«»Maaskee De har Ret, Hr. Greve,« svarede han, »De har jo mere
								Forstand end jeg;« og han steg langsomt over Stenten, holdende paa
								den syge Haand.»Han var grov!« sagde Grev Frederik; »den
								Stodderkonge! Han har nu ikke brukket Haanden, men det er for at
								slippe af Vognen, den Cujon!«»Kjære Grev Frederik!« sagde Moritz, »jeg kjender Dem nu saa godt, og
								veed at De er i Grunden et fortræffeligt Menneske; men De har fra
								første Øieblik, vi kom, vist Dem forunderlig haard mod dette
								Menneske. Han er Deres Faders Gjæst, han er dog virkelig en Mand med
								Talent, ikke en »bar Kammerjunker,« om jeg maa bruge dette Udtryk.
								De er for god til at bære Dem saaledes ad, og han er, troer jeg,
								ogsaa for god til at taale det.«»De manuducerer mig!« sagde Frederik halv
								stødt, - »nu er det Dem, der forstyrrer Touren!
								- - vi kunne jo vende om, men det vilde da være
								meget dumt.«»Ja, jeg gaaer for at følge ham,« sagde Moritz.»Vend om!« sagde Frederik vred, og Kudsken
								maatte vende; han var nok ogsaa vred, han kjørte temmelig i Fodgang.
								De vare næsten tæt ved Gaarden, da Herman
								pegede hen imod Grøften, hvor Kammerjunkeren sad, dødbleg, med
								oprevet Skiorte; han havde, overvældet af Smerte og den hurtige
								Gang, følt sig en Besvimelse nær og sad nu her og vædede sin Pande
								med Grøftevandet.De fik ham til Gaarden, hvor tilfældigviis Lægen var tilstede; han
								erklærede at Haandledet var forvredet og brukket, og forlangte den
								største Forsigtighed, idet Haanden ellers kunde blive stiv for
								bestandig; Feber var indtraadt; det fine, spinkle Legeme syntes
								Intet at kunne taale. Det bedrøvede Herman
								dybt, at han var Skyld deri.»O, hvad er det Hele?« sagde Grev Frederik,
								»Haanden kommer sig snart, og imidlertid pleies han godt her; De har
								forsørget ham  for et Par Uger! Ja,
								jeg har personligt imod ham; det er saa jammerligt at skulle være
								med i hvad man kalder Noblessen, at slide Trapper for en Indbydelse
								der, hvor man ikke engang har Klæder til at komme. Heller en god
								Skrædder, end en fattig Kammerjunker!«Den Syge laa i Feber; Frue Bager var gaaet
								bort, hun havde nylig besøgt ham. Mange Tanker gik febertunge
								igiennem Hovedet. »Min Haand ubrugelig! Musikken forbi! O, min Gud,
								hvor ulykkelig er jeg! Hvad bliver nu min Fremtid!«v.Liremanden.»Det er nok Straffen fordi jeg imod min Bedstemoders Befaling er
								taget til Fyen!« sagde Herman, hvem
								Væltningen pinte; »det er Straffen fordi jeg vilde kjøre og ikke har
								lært det!«»Kjære Ven!« sagde den gamle Greve, - »Sligt kunde være
								hændet den bedste Kudsk. Kom De med mig! De skal see min Frugthave;
								jeg vil selv vise Dem den; jeg maa sige Dem, at den er min Stolthed,
								her komme tidt Folk langveisfra, for at see den.«Og de gik i Haven; det var Dagen efter Kjøretouren; idet de kom ind i
								en af Sidegangene, saae de to Damer, ledsagede af Gartneren.»Det er vist Fremmede, siden Gartneren er med,« sagde Greven; »her
								komme Mange at see mine Frugtplantninger og hele Haveanlæget.«Damerne kom nærmere; de vare Begge gamle; den Ældste, en lille
								bredskuldret Kone, med et kjækt Ansigt, som vist engang havde været
								smukt, traadte rask hen imod Greven; hun var iført en hvid
								Reisekappe og havde paa Hovedet en Slags Turban af samme Tøi: - Beatrice Cencis Costume; det var Baron Hermans Bedstemoder. Hun havde imod
								Bestemmelse forladt Holsteen, og idet hun nu paa Hjemreisen kom
								forbi Grevens Have, ladet sin Vogn holde, og var steget af for at
								see sig om herinde.»Dem, Hr. Greve, vilde jeg slet ikke see,« sagde hun, »men Deres  Frugttræer, Deres Mistbænke. De
								vilde vist ogsaa helst være fri for Visitten; man generer dog kun
								hinanden; men nu ere vi her og Ingen af os er Skyld deri.«Greven, overrasket og forlegen ved at hun pludseligt stod her
								ligeoverfor Dattersønnen, der ikke turde komme til Fyen, og var hans Gjæst, stammede forlegen
								nogle Ord og undlod naturligviis at præsentere dem for hinanden.Herman kjendte ved første Hilsen strax Bedstemoderen, hun derimod
								ikke ham; det var jo i hans sjette Aar, han var hos hende og senere
								havde hun kun faa Dage, i hans niende Aar, seet ham; nu, som vi
								vide, var han udvoxet, havde et sort, smukt Skjæg og mandige Træk.Greven paastod at ville være Ledsager istedetfor Gartneren, og
								tilføiede, at den naadige Frue maatte bevise ham den Ære, at blive
								Middagen over, Noget, hun paa det Bestemteste afslog. Hun tog
								imidlertid hans Arm; de gik ned i Frugttræskolen, Herman samlede sig, blev endogsaa veltalende, og hun
								syntes at finde Behag i ham. »De mangler ikke Talegaver,« sagde hun,
								»men bild Dem ikke ind, jeg troer Alt hvad De siger! jeg troer ikke
								Folk, der har Øine som Deres! Det sorte Hav er lumskeligt, siger
								man.«En uvilkaarlig Følelse af at være kjendt jog øieblikkelig Blodet op i
									Hermans Kinder; idetsamme kom en Tjener
								og underrettede Greven om, at Liremanden, Faderen til den nyfødte
								Lille, var af Herredsfogden sendt op paa Gaarden, og at de vare Alle
								oppe i Billardstuen.Greven gav den gamle Frue en kort Fremstilling af hvad der havde
								tildraget sig.»Stakkels Barn!« var Alt hvad hun sagde, og hendes leende Ansigt blev
								vemodigt, hun fik Taarer i Øinene. »Jeg spiser ikke til Middag hos
								Dem,« sagde hun, »men jeg vil nok i Forhøret. Jeg kan maaskee lægge
								en Haand imellem, dersom der skal løbes Spidsrod.«Hun fulgte med Greven, Herman bød sin Arm til
								Ledsagerinden, en skikkelig, ikke just ung Person, Enke-Madamme Krone; rolig og fornuftig var hun, ret skabt
								til at leve om den gamle Frue, der havde sin Fornøielse af at
								oversee hende, at belære hende, og dog som oftest at føie sig efter
								hende.Den eneste, om man vil, eiendommelige Stue paa hele Gaarden,  var Billardstuen; her kom efter
								Bordet Herrerne og røg Tobak, sladdrede og spillede. Her i den
								graamalede Væg var indmuret tolv brogede, forgyldte Feldter, hvori
								var i naturlig Størrelse fremspringende Hjortehoveder af Træ, med
								det ægte Gevier af de prægtige Dyr, der fældedes for Aarhundreder
								siden. Nogle havde tretten, andre femten Ender, alle lueforgyldte;
								de havde engang smykket det nedrevne Rustkammer. Mellem Vinduerne
								var ophængt gamle Vaaben og paa den modsatte Væg, langs med hvilken
								en Sopha strakte sig paa hele Stuens Brede, hang to gamle
								Portrætter, Damer af Familien, begge malede som Hyrdinder, hver med
								et lille Lam, som de holdt i en Blomster-Guirlande. Midt paa Gulvet
								stod Billardbordet.Hovedpersonen her var nu Liremanden. Han havde været hos
								Herredsfogden og der givet Forklaring; hans Kone var i det onde
								Veir, medens han spillede i Kroen, gaaet fra Nyborg og blevet syg paa Veien; hun kjendte den forladte
								Deel af Bygningen, og da hun var nærmest ved den, havde hun under
								Smerterne søgt derhen, født sit Barn og draget sit sidste Suk. Liget
								skulde begraves paa Fattigvæsenets Regning. Faderen vidste, at den
								unge Greve og dennes Venner havde taget sig af Barnet; nu skulde man
								høre lidt om Forældrene.Liremanden stod midt paa Gulvet, da Selskabet fra Haven traadte ind;
								den stakkels Mand havde en slidt Kjole paa af moderne Snit, men at
								den ikke var syet til ham, men til en fyldigere Person, saae man
								strax; alt for rummelig hang den om ham. En rød Fløiels Vest med en
								bred Bort, som skulde dække de slidte Kanter, og et Par af Slid
								glindsende Buxer, var det meest iøinefaldende, hvad Klæderne angik;
								Kasketten, som han holdt i Haanden, var broderet med Uldgarn og
								havde en lang Uldqvast; Ansigtet var blegt, det usikkre Øiekast
								søgte i en sværmerisk Stirren mod Loftet at finde Ro; et listigt
								Smil spillede om Munden; man saae gjennem de glasagtige Øine ligesom
								heelt ind i Mennesket og saae dog slet Intet. Han skulde fortælle,
								og høist affectert og med mange Bevægelser fortalte han sit Liv og
								Levnet:»I Keiserstaden ved Donau er jeg født. Min Fader var Skuespiller ved
								»Theater an der Wien,« men han spillede ikke store Roller; han
								bragte saadan et Brev ind, eller stod som Drabant. Jeg fik aldrig
								Lov at komme paa Scenen; han havde bemærket hos mig et uhyre  Talent, det maatte ikke vækkes;
								næsten maa jeg troe at der var lidt Jalousi i Spillet; Sønnen maatte
								ikke være den Første der, hvor Faderen kun var Drabant. Saa blev jeg
								sat i Malerlære. Et vistnok ikke almindeligt Talent havde jeg og
								stor Selvfølelse, og derfor følte jeg mig krænket ved en lav
								Behandling, der culminerede i at lade mig passe et Barn, lade mig
								sidde og stikke det en Rangle i Munden. Saa gik jeg bort, det var
								lige Aaret før jeg skulde have været Svend, og blev reisende
								Skuespiller. Store Øieblikke havde jeg, men ogsaa mangen Krænkelse.
								Mit Talent var for stort for et lille Brædegulv; mine Bevægelser,
								der vare passende for Theater an der Wien, La Scala og St. Carlo,
								bleve paa en lille Skueplads latterlige. Det høie Tragiske ligger
								nærmest til det Komiske! jeg blev leet ud fordi jeg var født for
								noget Større. Ja, man kan, som De, mine Herrer, lee! jeg selv har
								leet deraf, saaledes som man kan det.«»Og saa blev De Liremand?« spurgte Grev Frederik.»Nei, jeg havde saa mange Talenter, der hvert for sig udviklet og
								understøttet som det burde, kunde have stillet mig paa en ikke ringe
								Plads i Samfundet; jeg var i Uvished om, hvilket Talent jeg skulde
								tage mig af. Jeg kunde male, skrive Vers, sye Costumer, -
								jeg er overtydet om, at var jeg født og opdraget i Paris, jeg kunde være blevet en af de første
								Modehandlere! jeg forstod at klippe med en Sax i Papir de yndigste
								Smaating; det havde jeg allerede kunnet som Barn, og i mange
								Familier opbevarer man endnu mine Udklipninger. Jeg blev nu
								Directeur for et »theatrum mundi.« Det var virkelig høist interessante
								Ting, man saae; det var mest af Napoleons
								Liv; men det gav ikke Huus, jeg maatte tilsidst lade Theatret i
								Stikken, og stod - jeg forsikkrer Dem det! -
								stod med bare Been i Støvlerne og den vide Verden for mig.«»Og Deres Kone fulgte med Dem?« spurgte den ældre Greve.»Jeg var Ungkarl endnu. Det varede forunderligt længe før
								Kjær-ligheds-Følelsen vaktes hos mig. Heraf vil man vel kunne
								uddrage, at ingen store Evner boede i mig, idet at alle sande
								Genier, som bekjendt, have meget fængelige Hjerter. Jeg kan ikke
								svare noget herpaa, men i Naturen findes altid Undtagelser! Nokjeg
								reiste til Norge og blev Huuslærer for fire
								Elever.«»Huuslærer! men hvad lærte De dem?«»Lærte? Jeg lærte dem i Grunden Alting, for de vidste slet Intetog jeg var selv overmaade flittig. Hver Morgen læste jeg over paa
								det, jeg skulde examinere dem i; tidt sagde jeg dem ogsaa: idag have
								vi en svær Lectie! hvorlænge have I læst paa den? Jeg læste en heel Time. De lærte meget godt Geographie,
								især Wiens. Den ældste af Eleverne forelskede jeg mig i, og Faderen
								jog mig bort. - Saa gik jeg til Rusland og
								lod mig høre som Forelæser; jeg læste dem for, Schiller og Göthe, men det var
								ikke noget for Russerne. De maae ikke have forstaaet det, thi de
								pebe begge Forfatterne ud, det vil sige, jeg maatte tage mod
								Pibningen. To Aar efter kom jeg igjen til det »stolte Norge,« hvor
								jeg atter traf Stella - ja, min Elev hedte Stella! er det
								ikke et smukt Navn? Faderen var død, Børnene fordeelte; hun sluttede
								sig til mig, blev min Kone, og saa reiste vi ned til Kjøbenhavn,
								hvor vi have prøvet to haarde Vintre; men det vilde ikke gaae,
								- og saa tog jeg Liren; vi vilde til Keiserstaden;
								- Døden tog hende til en bedre Keiserstad!«Liremanden holdt inde i sin affecterede Fortælling og trykkede
								Uldqvasten paa Kasketten fast mod sine Øine, og havde virkelige
								Taarer.»Stort af hvad De der fortæller, er vel ikke sandt?« sagde den ældre
								Greve.»Det meste, Deres Excellence! Det er Sandhed og Digtning, som den
								store Göthe siger om sit eget Liv og Levnet,
								og ham kalder man dog ingen Løgner. Jeg har den Evne, at jeg kan
								gruppere, og det har jeg her gjort.«»Hør!« sagde den gamle Frue, som taus havde hørt paa den lange
								Fortælling, og nu traadte lige hen imod Manden; »Hans Historie er
								»gemacht« heel og holden. Der er noget flaut i hans hele
								Personlighed og jeg er ikke hans Nar! Barnet skal jeg tage mig af,
								- men jeg vil ikke have hans Besøg, jeg vil ikke have
								»Brevskriven« eller »Trædenop,« naar Barnet bliver en skikkelig
								Mand.«»Ja, men det er en Pige,« sagde Herman.»Naa, Narifans!« svarede hun, »saa skal jeg gjøre en Kone til ham af
								hende!«»Det er smukt,« sagde Frederik, »at De,
								naadige Frue, vil tage Dem af Barnet; kommer De kun ikke til at
								fortryde det.«»Det lader De mig om!« svarede den gamle Frue, med et kort Kast med
								Hovedet, og lo.Jet maa sige Dem, vi unge Mennesker have skudt sammen til den Lilles
								Underhold de første Aar; han der, Manuducteur og Candidatus theologiæ, holder Bog; han er Barnets Værge,
								og Barnet selv er kommet til Knud Caspersens Enke.«»Det er mere fornuftigt end jeg har troet, at De kunde bære Dem ad,«
								svarede hun. »Theologen kjender jeg ikke, men Caspersens Enke kan
								komme til mig, jeg vil have Opsyn med Barnet. Og troe ikke at
								Herrerne skulle være frie for at betale. Jeg vil have Kostpenge!
								hver af Herrerne giver aarligt fire Skilling for Ammen og en halv
								for Barnet; den Indtægt lægger jeg op til min Juleaften. Det er mit
								Alvor! saaledes bliver det! Ikke sandt, gamle Greve! vi to Gamle
								holde sammen. Og nu vil jeg bort. laften sender jeg Vogn efter Ammen
								og Barnet, men de fire Skilling strax og den halve med!«»Vi ere Fire om det,« sagde Frederik, »det
								bliver altsaa een Mark og to Skilling. Her er een Mark og tre,
								anderledes har jeg ikke, men De bør jo ogsaa have Rente.«»Ingen Narrestreger!« sagde Fruen, »jeg sender Dem Deres Skilling;
								den er maaskee en Lykkeskilling for Dem, pas paa den!« Og nu nikkede
								hun venligt til dem Allesammen, saae et Øieblik paa Liremanden, og
								sagde til ham: »sælg han den Historie, han gav os! der er nok en
								Nar, som kjøber den.« Hun klappede Herman
								paa Skuldrene og gik med Madam Krone,
								idet hun slog med Haanden efter den gamle Greve og Frederik, som vilde følge hende.Det var Bedstemoderen, den fyenske Original, som man kaldte hende. Et
								eiendommeligt, men godt Indtryk havde hun gjort paa Herman, der, om hun var blevet her længer,
								vist havde sagt: »jeg er Din Dattersøn!« - Længe efter at
								hun var borte gik endnu den Tanke ham gjennem Hjertet: det er dog
								ikke Ret af mig, at jeg er her imod hendes Vidende og Villie. Det
								opfyldte ham, det pinte ham. »Jeg rider hen at besøge hende! der maa
								dog engang blive en Ende paa dette Forhold; hvad er det for en
								underlig Idee, ikke at ville see mig, mig, som aldrig fornærmede
								hende! der er bestemt meget Godt, meget Hjerte bag denne
								forunderlige Skal!«Hans Beslutning var taget, og han sagde den til Grev Frederik, der dog iførstningen raadede
								derfra, men senere gik over til hans Mening; dog forlangte han at
								maatte være med ved Besøget, derved kunde maaskee Uveiret fordeles.»Iaften bliver vor lille Pleiedatter afleveret; vi gaae imorgen
								tidlig paa Jagt, og efter Frokosten ride vi over for at see, om den
								Lille er vel kommet der; her hjemme siges ikke et Ord om
							Touren.«VI.Besøget hos Bedstemoderen.Fra den friskbevægede Sø, udfor Lyø, gik for
								god Vind et lille Fartøi med flere Reisende, der vilde til Kiel; de havde sat sig om deres Madkurv;
								Taffelmusik manglede ikke, en Liremand dreiede Liren, der spillede:
								»Noch einmal die schöne Gegend.« Det var Faderen til den nysfødte
								Lille; hans Historie hørte vi, nu forlod han Øen, der beholdt hans
								døde Kone og hans levende Datter. Uagtet hele Personen, ethvert hans
								Ord, selv hans Tanke var affectert og forskruet, bævede der dog i
								dette Øieblik en sørgmodig Streng i hans Bryst; men Ingen læste
								derom i Ansigtet, her laa en naragtig Følsomhed, der syntes paataget
								som Spads til den vemodige Melodi. Ingen her vidste, hvad han kunde tænke derved, han havde endnu ikke
								fortalt dem sin Historie, grupperet den for dem; paa Fyen var et af
								Capitlerne sluttet. Det bortseilende Skib kunde man see fra
								Landeveien, og her red netop nu Grev Frederik
								og Baron Herman, for at friste deres
								Skjæbne hos den gamle Frue. Levende Hegn strakte sig paa begge Sider
								af Veien, og kun hvor der kom et Led, var der Indkig til Marken.Et ridende Bud fra den gamle Frue mødte dem og overrakte Grev Frederik et lille, tykt Brev.»Maaskee en Indbydelse! nei, hvad er det? en Skilling, en almindelig
								Kobber-Enesteskilling. Det er et dyrt Ridt, saa mange Mile alene for
								at aflevere en Enesteskilling. Brevet lyder som saa: »»Hr. Greve,
								man skal betale sin Gjæld! her er Skillingen tilbage. Qvittering
								udbedes.«« Efterskrift: »»Barnet er indtruffet, et meget skikkeligt
								Barn; Ammen lidt for rørende, meget respectabelt Fruentimmer;
								ærbødigst Dorothea.««Frederik vendte sig til Budet: »Jeg skal
								selv bringe Qvitteringen,  jeg rider
								derhen,« og nu satte han sin Hest i Gallop, Herman sporede sin og de fore afsted.Udbygningerne af Gaarden frembøde et rigt Motiv for en Maler; de
								gamle Stene, der skulde tjene som Ledpæle, vare omvoxne med vild
								Humle; Rankerne løb hen over Straataget, der ud imod Veien laa ned
								til Jorden, overgroet med Mos og Huusløg; her var en Farve-Rigdom,
								saa broget, som den findes paa nogen Pallet. Ligeoverfor Straataget
								hang fra den gule Leerskrænt vilde Rosenhækker med deres røde Hyben.
								Midt for laa Hovedbygningen, hvis Mure understøttedes af tykke
								Muurpiller, men man saae ikke meget af de røde Stene i den halv
								kirkelige Bygning; de vare skjulte som med et Tæppe af tæt Epheu;
								friskt og frodigt voxte det op af Taget, ja fæstede sig om selve
								Skorstenen. Gaardens Sidebygning var Bindingsværk, de fremspringende
								Fløie bedækkedes af vild Viin, som nu paa Efteraaret prangede med
								stærke zinnoberrøde Blade; her var Vindue ved Vindue fra øverst til
								nederst gjennem de to Etager; det saae aldeles ud som et stort
								Drivhuus, hvorfor ogsaa i Omegnen hele Gaarden almindeligviis
								kaldtes »Drivhuset.« Udenfor stod i Sommertider Palmer, Cypresser og
								Cactus i store Ballier, og det var værdt at see de smukke
								Vandlillier, som her blomstrede; de overvoxede næsten to lange
								Damme, Resten af den gamle Voldgrav. I et Vildnis af Grønt laa
								Gaarden; den var som over- og omgroet af Hvid- og Rød-Tjørn,
								Lindetræer, Kastanier og Bukketjørn. Man maatte give den Fremmede
								Ret, som engang sagde, at den saae ud som Slottet i »den sovende
								Skov«, kun at Skjønheden derinde manglede. Maaskee at nu den lille
								Pige der kunde voxe op til en saadan.Frederik og Herman lode sig melde og bleve modtagne. Gjennem en Gang,
								hvor to Viinstokke vare ledede gjennem en Rude og nu dannede en heel
								Løvsal med tunge, store Druer, traadte de ind i et lille Kabinet,
								hvor to Træer i mosomvundne Ballier stode som Skildvagter ved Døren.
								Alle Farver spillede her fra Grenene, og der var dog ikke Blomst
								eller Blad; det var to kunstige Træer, overalt besatte med
								udstoppede Colibri, saa glindsende smukke, i Rødt og Grønt, i Guld
								og Farver, saa at man øieblikkeligt betragtede det Hele som rige,
								straalende Blomster. Et dobbelt Tæppe hang ned for Døren, det
								løftedes tilside og man var i Bedstemoderens Dagligstue.Ogsaa her saae det ud som i et Drivhuus; langs Væggene stode lange,
								smalle Blikkasser, hvori var plantet Eviggrønt, som, ledet over et
								Gitter af fint Spanskrør, dannede et Espalier, en levende Skjærm for
								Portrætterne, med hvilke Væggen bagved var behængt; det friske
								Grønne skjulte Rammerne og for endeel Figurerne; kun foran
								Ansigterne var en større Aabning mellem Løvet.»Min Mands Forfædre har jeg sat i Urtepotte,« sagde den gamle Frue.
								»See Commandeuren der! ja Stjernen kan man nu ikke finde, den har
								faaet Overtræk; hvor han gjør underlige Øine bag de grønne Blade!
								jeg slaaer Cordon for de Døde, men med levende Grønt. Den blonde
								Dame der med Pappegøien seer nok saa fornøiet ud derved, især
								Pappegøien. Men godt er det at De komme; De ere jo Lærde begge To.
								Her sidder jeg og strider med Madam Krone,
								der er en meget brav Kone, men Geographie kan hun ikke, og det er
								dog vist den Videnskab, man mindst kan undvære. Her ligger
								Geographien altid paa Bordet, at vi kunne see efter, naar vi læse
								Aviserne, og vide hvor vi ere; jeg bruger den i Kjøbenhavn altid ved
								Comedie-Placaten. Staaer der: Scenen er i Milano, saa slaaer jeg op
								i Bogen: »Milano, en stor Domkirke« - saa veed jeg det.
								Gaaer man i Theatret, da er Geographien ligesaa vigtig som Placaten,
								man maa vide hvor man er.«»Ja, men nu vil den naadige Frue,« sagde Madame Krone, »have Jylland forbundet med Norge, og det gaaer dog
								aldrig; Jylland er paa den anden Side Fyen, og Norge ligger en lang
								Søreise ovenfor Helsingør. Er jeg ikke selv seilet fra Kjøbenhavn
								derop!«»Men jeg vil have en Hængebro!« sagde Fruen. »Madam Krone veed ikke, at Jylland gaaer op i en
								Snip, og fra den Snip, som hedder Skagen, skulde man gjøre
								Forbindelsen.«»Men Afstanden er temmelig stor,« sagde Grev Frederik, »der gaaer aabent Hav imellem, hele atten Miil.«»Det veed jeg; men derfor er det, jeg vil, at de skal gjøre en
								Hængebro; saa kan Posten gaae om Vinteren og man kan føre Korn ind
								og meget andet Nyttigt. Det er altid godt at Landene hænge sammen.«»Men hvori skulde den Bro hænge?« spurgte Frederik.»I Kjæder,« sagde Fruen; »man slaaer dem fast i de norske Klipper,
								bygger saa et Taarn paa Skagen, og saa hænger Broen derimellem.«»Men efter Tyngdens Love vilde Kjæderne ved deres egen Vægt synke
								dybt ned i Havet.«»Saa spænder man dem stærkere,« sagde Fruen. »Det maa Professoren i
								Physik forstaae! Har vi ikke en Saadan ovre i Kjøbenhavn? lad ham
								spænde ud, og saa hænger den! Men det kan Madam Krone ikke forstaae, hun vil have Veien til Norge over
								Helsingør. Hvorfor leer den Anden der? han med de prægtige Øine!
								naa, lee kun, Tænderne ere meget gode! det klæder godt; ærligt Sind
								til Tænderne idetmindste! indenfor skal jeg ikke gaae! naa, giv mig
								Haanden!« Hun rakte ham sin, rystede hans og sagde: »Tak, Kammerat!
								- Ogsaa Vandpjadskeren der!« tilføiede hun og rakte Grev
									Frederik Haanden; »lidt pjanket og søgal
								- - om Forladelse, Hr. Greve! - Begge
								to skulle de have en lille Present før de gaae, men endnu have de
								Lov at blive lidt.«»De siger, jeg har et ærligt Sind til Tænderne,« sagde Herman; »jeg har det ogsaa indenfor
								Tænderne, og det er det, jeg vil bevise Dem. De veed ikke, hvilken
								usigelig Lyst, jeg i mange Aar har havt til at see Fyen. Min Ven der
								overtalte mig til at gjøre Seiltouren herhid; vi have Begge vel
								bestaaet Examen, lige strax tager man ikke fat paa at læse igjen. De
								var i Holsteen, vidste vi, men at De saa pludseligt kunde komme
								tilbage, faldt mig ikke ind; jeg var vis paa, at jeg ikke traf
								sammen med Dem, og vilde om et Par Dage igjen være i Kjøbenhavn. Alt
								er indtruffet anderledes. De har gjort saa godt et Indtryk paa mig,
								at jeg finder det uærligt, ikke at sige Dem, hvem De her har seet,
								hvem De har venligt rakt Haanden. - - jeg er Herman, kjære Bedstemoder!«Den gamle Kone havde fra Begyndelsen af hans Tale seet stivt paa ham;
								hendes Ansigt var blevet mere og mere alvorligt, hun gjorde nu sit
								Kast med Hovedet og udbrød: »Jeg veed det! jeg vidste det, men jeg
								vil dog ikke vide det! -Jeg er jo en underlig Tulle, siger
								man, hvad skal jeg saa vide det for?«»Har De kjendt ham?« spurgte Grev Frederik;
								»nei, hvor var det muligt?«»Matros!« sagde hun, og der laa i Betoningen noget saa Eiendommeligt,
								det kunde være Spøg, det kunde være Vrede. »Nu skal De have
								Presenterne, kom!« og hun vinkede af Dattersønnen, men standsede:
								»nei, en Greve er mere, end en Baron; desuden hører Du  jo til Huset, som man siger. Herr Greve!«
								og hun drog Frederik med sig i Forværelset
								og saae her til alle Sider; pludselig fæstede hun sit Øie paa Træet
								med de brogede Colibri. »Kan De lide det? De er jo selv en Fugl, en
								Vandfugl, og den mangler der. Har De Lyst til det? - Men
								De skal strax tage det med, for det siger jeg, at i det Øieblik, De
								har det, maa det ikke længer blive i mit Huus!«»De vil da, jeg skal ride med det foran paa Hesten?« sagde Frederik; »det er jo ikke muligt! saa maa
								jeg miste Deres smukke Present.«»Claus kan ride med det,« sagde hun. »Det er et smukt Fastelavnsriis!
								ikke sandt? Og De kan have godt af Fastelavnsriis!« Hun vendte ham
								Ryggen og gik ind i Stuen. »Nu har han faaet Riis!« sagde hun og
								vendte sig til Herman: »Din Present skal Du
								faae.« Hun aabnede Døren til det næste Værelse, Herman fulgte hende derind og Døren blev lukket.»Hvorfor har De faaet ham herover, Hr. Greve?« sagde Madam Krone. »Fruen er vred, grulig vred jeg
								kjender hendes Ansigt!«»Nei, hun er ikke vred,« sagde Frederik; »hun
								tog det jo høist elskværdigt op, vi faae Presenter begge To!
								Desuden, hvad er det dog for en taabelig Idee af Konen, ikke at
								ville see sin Dattersøn, et Menneske, som Enhver holder af og maa
								agte -?«»De veed det ikke, De kjender hende ikke! ja forlad mig, Hr. Grevejeg
								taler saaledes. Hun er velsignet og god, bedre end Verden er det,
								men hun har sine Underligheder, dem maa man bære over med.«
								-»Er det sandt, som man fortæller,« spurgte Frederik, »at hun til Dem, Madam Krone, nyligt syede et Fløielshalsbind, og broderede sit eget
								Navn derpaa, og det skulde De bære? men
								naturligviis, De vilde ikke.«»Ja, slige Historier fortæller man, men Andre, som ere mere
								sandfærdige og ligesaa morsomme, om De vil, men som vidne om hendes
								menneskekjærlige Hjerte, dem siger man ikke.«»Jo man gjør!« sagde Frederik;
								»Krigsraadinden fortalte mig just igaar en, som er baade comisk og
								rørende. De spiller ogsaa en Rolle deri, det vil sige, De er kun
								Baronessens anden Haand. Nu skal De høre. Den naadige Frue kom nede
								ved Bondebyen forbi et usselt Huus, hvor en gammel Kone, der boer
								hos Huusmanden, stod og vaskede sit Linned; det var et eneste
								Stykke. »»Hvormange har hun  af den
								Slags?«« spurgte Fruen. »»Gud hjelpe mig!«« sagde den Gamle, »»jeg
								har kun det ene Stykke!«« - »»Enhver velopdraget Kone,««
								sagde Fruen, »»maa have sex.«« - »»Ja, Gud hjelpe mig!««
								sagde den Gamle. Og saa tog Fruen strax til Svendborg og kjøbte Lærred og syede fem - De veed nok! og
								den gamle Kone blev lykkelig, men Fruen ogsaa, og da sagde hun,
								»»kan jeg faae saa megen Glæde for det Par Skillinger og den Smule
								Syning, saa vil jeg have mere Fornøielse! Hør Moer««, sagde hun,
								»»er her i Bondebyen flere Mennesker, som ikke have sex?««
								- »»Ja, det veed Gud!«« sagde den Gamle. »»Naa saa send
								dem Allesammen til mig.«« - Fruen har selv fra første Færd
								fortalt Historien, og hun sagde: »»saa kom der saa mange Mennesker
								til mig, Piger og Koner; og jeg tog til Svendborg
								og kjøbte Lærred, og Madam Krone og jeg
								syede hele Dagen og den halve Nat i fjorten Dage, og nu have alle
								Mennesker sex!««»Men er det til at gjøre Nar af?« sagde Madam Krone; »er det ikke smukt, er det ikke godt, om det ogsaa
								er noget aparte?«Bedstemoder og Dattersøn kom i det samme tilbage, Begge leende, og
								han med et prægtigt Gulduhr i en lang Kjæde.»Det er for at han kan vide, at Tiden gaaer og at man skal bestille
								Noget og ikke fjase! Tag De lidt Lærdom af det med!« sagde
								Bedstemoderen til Frederik.Hun og Herman kom begge leende, men altfor tydeligt var det dog i
								Begges Ansigter, at Noget var skeet, at Følelser, ganske
								forskjellige fra Smilet, gjærede indvortes.»Nu skulde vi see vor lille Pleiedatter,« sagde Frederik.»Hun sover,« sagde den gamle Frue. »Der maa Ingen forstyrre hende. Og
								nu takker jeg for Æren af Besøget!« Hun neiede dybt. »Hver har faaet
								Sit, og jeg har havt en stor Fornøielse!«Begge Herrerne maatte anbefale sig; Staldkarlen stod med Hestene for
								Døren, de stege op og galopperede afsted.»See saa!« sagde Frederik. »Det er en
								mærkværdig Kone; egentlig bleve vi da viste Døren! - Men Du er ikke
								i Dit gamle Humeur! Har hun sagt noget Krænkende? Hvor kan hendes Ord saaledes virke ind paa Dig
								fornuftige Menneske?«»O nei!« svarede Herman og blev endnu mere
								bleg, »jeg veed at ethvert Menneske har sin Achilles-Hæl, hvor han
								kan saares, og hun har fundet min, saaret mig - dog, det
								er ikke Ordet, hun har  grebet ind i
								mit Hjertes Urørlige! Sige Dig det kan jeg ikke; Ingen kan jeg sige
								det, idetmindste ikke idag, ikke iaar. Af Alle skal Du engang være
								den Førstejeg siger det. Men nu er alt Dette en Hemmelighed! Du
								giver mig Din Haand derpaa! - Hun har kastet en Brand i
								min Sjel, der i dette Øieblik fortærer al Glæde, al Lykke!
								-Nei, nei!« raabte han heftigt, »det er ikke saa! jeg vil
								have mit gode Lune!« - Og nu sporede han Hesten.Grev Frederik, i høieste Forundring og urolig
								over den Forandring, der viste sig i Vennens Ansigt, fulgte ham Side
								om Side. Den gamle Frues Tjener kunde ikke holde Fart med dem, men
								hvad Bonden kalder »luntede« saa godt han kunde bagefter, idet han
								holdt foran sig paa Hesten hele det kunstige Træ med de brogede
								Colibri, der bævede ved Bevægelsen og skinnede i Solen med tusinde
								Farver.VII.Paa Gaden og i Balsalen.Vi gaae med Vennerne til Kjøbenhavn. Tilbagereisen gik ikke bedre end
								Henreisen. Det var i November, vor saakaldte slette Aarstid, med
								Regn og Rusk, med sin evige Blæst; man troer sig i Vindenes Hule.
								Det var ægte kjøbenhavnske November-Dage; graa Himmel, Tusmørke
								istedetfor Dag, dyndede Gader, saa at Kalosker og Paraplyer blive en
								nødvendig Deel af Legemet, dets Begrændsning forneden og foroven;
								dertil, som eneste Afvexling, en raa, tyk Taage, hvilken man
								ordentlig kan smage; den hele Luft er en kold Fugtighed, som trænger
								gjennem Klæderne ind i Legemets Porer; den gyder sin Klamhed over
								Porte og Døre, over selve Trægelænderet inde i Forstuerne; man føler
								sig i et Element for Frøer og ikke for varmblodede Dyr.
								Skraldemandens Vogn, hvor den driwaade, lasede Karl hjelper den
								smudsige Pige med Fjerdingen, det er Bouquetten paa en saadan
								kjøbenhavnsk Novemberdag. Vi ville fra dette Veir, fra disse Gader
								træde ind i Ministerens Salon, see Lys og Farver, erindre os
								Sommersolen og aande der.Orangetræer ere opstillede paa hver Side af den brede Trappe og denne
								selv belagt med brogede Tæpper, som holdes fast ved blanke
								Messing-Stænger. Tjenere i Skoe og Silkestrømper og med broget
								Livree, opfylde Forværelset og slaae de store Fløidøre til Siden. En
								mild, kryddret Luft strømmer os imøde med Glandsen fra Lysekronerne
								under Loftet, fra Astrallamperne paa Bordene; en Række Værelser,
								saaledes belyste, ligge for os, alle med rige Gulvtæpper, lange,
								kostbare Gardiner, Silkestole, Fløiels Sophaer, der ved let
								Berørelse glide til den Plads, man vil give dem. Her staae Borde med
								rigt indbundne engelske og franske Bøger, Kobberstykker og
								Journaler. Paa Væggen hænge Malerier og i een Stue, mellem de smukt
								opstillede Blomster, findes en skjøn Statue. En Deel af de Ældre
								gaae nu til Spillebordene, Andre sidde i Samtale eller stille
								Beskuen. Grupper af unge Piger, som Herrerne slutte sig til, tale
								livligt og leende, og imellem disse er Clara
								den Smukkeste; man seer det ogsaa paa Admiralindens Ansigt; det
								siger: »hun er min Datter! saaledes saae jeg selv ud for atten Aar
								siden!» Baron Herman fører Ordet; det er, om
								man vil, Replikker, der godt kunde staae i Bagtalelsens Skole, men der er ingen tiltænkt Gift i dem;
								det er et Par Smaahistorier om en bekjendt Mand, hvem man
								idetmindste altid kan tillægge Historier af den Art. Frederik og Holger
								gjøre lystige smaa Bemærkninger, men Herman
								er dog den Livligste; Ingen mærker den Skygge, der har sænket
								sig i hans Bryst fra hun Samtale med Bedstemoderen, Ingen aner, at
								dette leende Ansigt kan hjemme, i ensomme Øieblikke, bære hele
								Smertens Udtryk. Her staaer han foran Clara,
								hendes Øie lyser ham ind i Sjelen, fylder og henriver ham.»De har vel tegnet ham af, De fortalte om?« spurgte Clara. »De gjør det udmærket! De er egentlig
								et farligt Menneske.«»Han veed at opfatte os Alle paa Vrangen,« sagde Frederik.»Ogsaa mig?« spurgte Clara. »De maa tegne mig
								i Carricatur; jeg bliver vist gyselig, men det er det samme.«»Jeg veed ingen Vrangside at opfatte hos Dem!« sagde Herman; »jeg maatte idetmindste oftere see
								Dem, belure Dem.«»Jeg leer saa meget,« sagde Clara; »der har
								De Motiv;« og hun lo med den friske Mund, de deilige Tænder og
								lysende Øine, saa det blev endnu vanskeligere at opfatte en uskjøn
								eller comisk Side.Tjeneren bragte lis, Conversationen vexlede, Fortepianoet klang.Husets Musiklærer havde faaet Tilladelse til at en af hans fattige
								Elever, en ung Pige, turde lade sig høre i den fornemme Kreds. Hun
								var ret smuk, hun var et Talent; et Par Lorgnetter kom ved
								Spillebordet for Øiet, en enkelt gammel Dame reiste sig og stod et
								Øieblik ved Døren; »charmant!« sagde hun,
								»nydeligt spillet!« sagde Clara, - »men hun
								holder sig ikke godt.« Imidlertid var Clara
								den Eneste af alle de unge Damer, som talte til den stille,
								fremmede Pige, der, efter at have endt Spillet, stod i en Krog
								mellem Claveret og en Gruppe andre unge Piger, som viste, at de
								havde Intet med hende at gjøre.Claras Ord og Venlighed oplivede hendes Træk; Øinene lyste; Herman nærmede sig, var det for Pigens Skyld
								eller for Claras?Ud paa Natten var han endnu ved Claras Side,
								da hun og Moderen stege i Vognen. Denne rullede afsted ind i den
								raavaade Luft, Taagen hang som et tæt hvidt Slør op om
								Karet-Vinduerne, og Damerne trak Kaaberne tættere om sig.»Du har jo alle de unge Herrer om Dig, Clara!« sagde Moderen. »Det har man i Din Alder og med Dit
								Udvortes. Vær et fornuftigt Barn. Giv Tid! - Du holdt Dig
								ellers ikke ganske rank. - Det er mærkeligt ellers, hvor
								Du ligner mig i Din Alder!«»Grev Frederik var meget elskværdig,« sagde
									Clara, og tænkte i det samme egentlig
								paa Herman, hvis Livlighed, hvis
								Opmærksomhed mod hende ikke var uden Virkning.»Grev Frederik er et fortræffeligt Menneske,«
								sagde Moderen. »Familien er en af de Første!« Der blev en Pause; hun
								kyssede derpaa Clara og - saa holdt de for
								deres Hjem.Herman løb med Kalosker og Paraply gjennem de tørvemosede Gader; den
								fine, kolde Regn, som faldt i Taagen, trængte ham gjennem Klæderne,
								men han mærkede det ikke; indeni ham var Alt Flamme, Alt Sollys,
								hans hele Tanke omfattede Clara, og dog
								vidste han endnu ikke, at det var Forelskelse, hans opgaaende første
								Kjærlighed.Vi ere igjen paa Bal, et stort Hofbal; der er som en klar Solskinsdag
								i denne prægtige Belysning; intet Blomsterbed er mere broget rigt
								end denne store Forsamling af røde Uniformer med Stjerner og
								Ridderordener; Damernes Toiletter ere saa smagfulde, saa
								forskjellige, og det er just Toiletterne, som Admiralinden mønstrer
								og taler om med en ældre Dame, hvis gyldne Turban, der seer ud som
								en Kasserolle, og brandgule Atlaskes Kjole med Blonder just ikke
								røber den bedste Smag. Det er en ganske udmærket Musik, den bringer
								selv de gamle Excellencers Been i en drømmende Dandse-Bevægelse.
								Laquaierne vandre som Karyatider med Forfriskninger gjennem de
								tætteste Kredse. I Vinduesfordybningen staaer Clara, smukkere maaskee end nogensinde før. Hun er i en
								hvid klar Kjole, der falder i fyldige, taageagtige Folder, som var
								den vævet af Luft og bragt i Farve med Sneen; smaa Bouquetter af Mos
								og Violer synes at være ligesom kastede paa den. Der er en
								Gjennemsigtighed i Ansigt, i Arme, i den hele Skikkelse; der er et
								Udtryk af Lyksalighed i dette ungdomsfriske, deilige Ansigt, et
								Smil, der eier mere Trolddom end al Musik og al Poesi. Aldrig før
								har hun været saa smuk, aldrig før har hun smilet mere lykkeligt;
								men hun er ogsaa i Samtale med en af Prindserne, som fører hende til
								Dands. Frederik staaer ikke langt derfra i
								blaa Fløiels Hofkjole med store Diamantsknapper; han seer hendes
								lykkelige Smil, han er vred paa hende uden selv at gjøre sig
								Regnskab hvorfor! De mødes i D andsen og skilles igjen. Holger træder netop i dette Øieblik ind. Clara har lovet ham tredie Dands, og dog er
								han den Sidste, som kommer; - man maa vide Aarsagen. Holger blev igaar Kammerjunker. Skræderen
								har syet Nat og Dag paa Uniformen, gjort det Umulige muligt og bragt
								den færdig til dette Bal, men først for en halv Time siden blev den
								afleveret. Den røde, guldbroderede Kjole sidder fortræffeligt, de
								snevre Cassimirs Beenklæder ere som en Deel af Legemet; Holger er paafaldende smuk, og han veed det
								selv. Det er den første Uniform, han bærer, det er den første Titel,
								han har erholdt udenfor den medfødte Baron-Titel, og Clara har allerede opdaget ham, tilsmilet
								ham. Hvor meget Ungdomsmod og Lykke kan dog ikke et Hjerte rumme!Grev Frederik seer med Eet ganske utilfreds
								ud; Ballet kjeder ham, Claras Smil er ham
								imod og ikke en Dands har hun for ham.»Allerede for fjorten Dage siden var jeg engageret til dem Alle!« har
								hun sagt med et Smil, som han i sin bittre Følelse finder
								letsindigt, og nu dandser hun med Holger.
								Det er et smukt Par, og man lægger Mærke til dem. Der er hos dem
								Begge en Følelse af: hele Verden er vor! alle de Andre figurere kun
								om os! er det Claras Smil, er det
								Dandsemusikken eller den nye Uniform, der sidder saa godt, eller
								maaskee alle tre Dele, som virker? I dette Øieblik er det Holger klart som aldrig før, at han elsker
									Clara, at han maa sige hende det, at han
								med hende saaledes gad dandse Livet igjennem. Der er ingen Sorger,
								ingen Sygdom eller Død!Man gaaer til Taffels, Champagnen knalder. Holger
								er lykkelig som en Gud, veltalende, leende, og idet han atter
								træder ind i Dandsesalen med Clara, er en
								Beslutning fattet; før Ballet ender maa hun vide hans Følelser, vide
								at han elsker hende, at hun er hans første, stærke Kjærlighed; han
								har Mod, han har Villie, det maa siges. Og i dette Øieblik sover Herman rolig hjemme, i dette Øieblik grunder
									Frederik paa, om han skal eller ikke
								skal kjøre Clara i Kane imorgen Middag, den
								store Kanetour til Bellevue. Dandsemelodier
								ere for den Forstemte tunge Søer, der gjøre hans Humeur endnu mere
								til Vrag, men den Livsglade løfte de kun endnu høiere. Clara har ganske glemt Hermans morsomme, geniale Billeder, glemt Frederiks livfulde Skildringer af hans
								Søtour, dem hun før med saa megen Henrykkelse lyttede til. Holger er den bedste Dandser, af Alle den
								Opmærksomste, den Elskværdigste.I Dandsen, som nu er begyndt, skal inclineres. Med den Lykkeliges
								hele Udtryk i Øie og Mine staaer han foran Clara; hans Blod og Tanker ere som Champagnen, han bøier sig
								dybt med et spøgende Smil, hæver sig derpaa en heel Tomme høiere end
								ellers, og da - er der vel Trolddom til? Man skulde troe
								det! Ere Menneskene ledsagede af en usynlig Aand, god eller ond?
								Idet Holger hæver sig, foregaaer pludselig
								ligesom en Forvandling med ham, hans Ansigt bliver rødt som et Blod,
								hans Bevægelse er med Eet tvungen, hans Ord, hans Tale er ikke
								længer frisk, der er foregaaet noget Betydeligt; hans hele Tanke er
								deelt mellem Clara og -
								- ja det vilde klinge altfor skrækkeligt, pludseligt at
								udtale Ordet. De mindste Aarsager have tidt de største Følger. Holger bevæger sig ikke længer som før, han
								giver saagar aldeles forkerte Svar. I denne Nat frier han  ikke! Clara er
								endnu til for Frederik, for Herman, for den, Ingen endnu veed!Midt i Henrykkelsens høieste Moment, midt i Kjærlighedens kjække
								Aabenbarelse er det - - ja, flere end En have maaskee været i samme
								Situation, kjende denne Qval, hvorved Mennesket kan miste hele sit
								moralske Mod, og det har Holger mistet, -
								Ungdomsglæden, Følelsen af sin nye Titel, af sin velsyede Uniform.Clara betragter ham med ængsteligt Blik; hos hende gaaer den Tanke op
								- den uretfærdige Tanke, - »det er Vinen! han har drukket for meget
								Champagne!« og Nimbussen om ham er slukket; hun veed ikke, hvilken
								Uret hun gjør ham. Hendes Veltalenhed forstummer, hun søger
								uvilkaarlig Grev Frederik, hendes Øie møder
								hans, han smiler, det er som om han begreb hendes Situation; - der
								inclineres atter og hun inclinerer for Frederik. Holger smutter bag
								Vinduesgardinet et Øieblik, kommer atter tilsyne, men er ikke mere
								som før. Og det Hele er den uskyldigste, men ulykkeligste Situation
								paa et Bal, idet man inclinerer, ja inclinerer for Alvor. Det er
								Virkelighedens frygteligste Prosa, der har overvældet ham. Naar En
								skal henrettes, er det Talebrug at sige: »han skal miste sin Knap!« det er at miste Hovedet, og Holger har mistet en Knap og med den
								Hovedet. Seleknappen bag i er gaaet af de snevre Cassimirs
								Permissioner, - nu er det sagt! nu begriber man den
								pludselige Rødme, den tvungne Holdning, de deelte Tanker, de
								forkerte Svar. Med den Knap faldt Mod og Lykke, med den faldt Claras Henrykkelse; hun inclinerede for Frederik og de To kjørte næste Dag i Kane
								sammen til Bellevue. Fra Amalienborg gik Toget, syv og fyrgetyve
								Kaner, Prindser, Diplomater, unge Adelsmænd. Bjælderne klang, de
								brogede Kanedækkener flagrede hen over Hestenes Rygge, Pidskene
								smældede. Frederik, i Bjørneskindspels med
								Sælhundeskinds Støvler og laaden Hue, havde Clara
								i sin Kane, og snart vare de ude af Byen, og Kragerne fløi hen
								over den hvide Snee; »kra, kra!« hver gratulerer jo paa sin Maade.
								Hvor Sneen var dybest væltede de To; det var som en Leg, det var et
								lille Eventyr. - »Det var en prægtig Tour, det var en betydningsfuld
								Tour!« sagde Admiralinden, og hvorfor?Samme Aften skrev Frederik til sin Fader, at
								han elskede Clara, at hun havde givet ham
								sit Ja, og at den fortræffelige Admiralinde havde Intet mod Partiet,
								naar Faderen billigede det.»Den Knap,« sagde Holger, da han hørte det,
								»den fordømte Knap er Skyld i det Hele!« og han faldt hen i Tanker.
									Herman rev alle sine Tegninger itu; de
								vare for idealske, mente han; Alt var langt mere kantet, langt
								grimmere. Kjøbenhavn var den utaaleligste Stad, Menneskene, med
								meget faa Undtagelser, egentligt slet ingen, en Samling af
								Carricaturer og Kjedsommeligheder. Ja ikke blot Kjøbenhavn, nei
								Sjælland, Fyen, det hele Land var ham utaaleligt. Var det Claras Forlovelse, der kastede denne Skygge
								over Land og Mennesker, eller var den Giftsæd, Bedstemoderens Ord
								havde lagt i hans Hjerte, nu skudt op til et Upas, som forpestede
								Alt omkring ham? - - Slige Øieblikke i et Sind som Hermans føde Tanker og Beslutninger, der
								tidt afgjøre Ens hele Fremtid.Balsalen en Vinterformiddag efter et Bal er et uhyggeligt Rum;
								Glandsen er slukt, Musikken forstummet, al den friske Ungdomsglæde
								er borte, Gardinerne hænge tunge med Støv, Lysene sidde nedbrændte i
								Lampetterne, Contrabas og slige mammuthstore Instrumenter ligge som
								Mumier og pege paa et Liv, der var. Saaledes saae det ud næste
								Morgen i den kongelige Balsal; midt paa Gulvet skinnede en Knap, som
								Feiekonen lod Kosten feie bort; den Knap, som havde bragt Holgers Hjerte til at see ud som Balsalen
								nu, tom, uhyggelig, et Mausoleum over en Knap.VIII.Caroline Heimeran.Da vi nu have fulgt de tre unge Venner og Reisekammerater, kunne vi
								opsøge Manuducteuren, eller hvad der lyder kortere, Moritz. Ham træffe vi ikke ved Hoffet, ikke
								i de store Saloner; hans Verden er Etatsraad Heimerans hyggelige Stue. Her kunne vi maaskee ogsaa
								udhvile os paa de mange Baller. Her var Caroline
								Sjælen. Tidlig mistede hun sin Moder og blev Dreng med sine
								vilde Brødre, der nu vare spredte ad i Landet; fra dem havde hun
								grebet alle deres kjøbenhavnske dristige Udtryk, hvilke for de
								Indviede tidt klang høist sælsomme i den livlige, smukke Piges Mund.
								Faderen var en  af disse gode,
								lattermilde Personer, der paa Tilskuerpladsen ere en Velsignelse for
								en Lystspildigter, hvis Stykke spilles; Etatsraaden lo ved mindste
								Anledning. I Forretninger var han nøiagtig som et Regnestykke, der
								gaaer op, og Fader med hele sin Sjæl. - Den hele Familie levede
								usædvanligt ind i sig selv, dannede deres egen faste Stok, og i
								denne levede og glimrede Caroline; man
								vidste hendes fortræffelige Egenskaber og morede sig just ved, hvad
								Fremmede vilde hos hende kalde Uvaner.Som vi vide, havde Moritz netop Aftenen før
								sin Afreise til Fyen friet og faaet Ja, men
								tillige den Erklæring, at han maatte ikke lade Reisen gaae overstyr,
								at han skulde, som om Ingenting var skeet, seile det Par Dage med.
								»Vi ville ikke begynde med at hænge over hinanden!« sagde hun, »det
								har jeg seet Nok af med min ældste Broder og Louise, den søde Kone,
								hun er! men et Hængetræ var hun! - Seil Du! men vælt ikke,
								for traurig har jeg rigtignok ikke Lyst at være; det er ingen
								Fornøielse!« Hun smilede, men havde Taarer i Øinene, - hun
								var nydelig!Og Moritz seilede til Fyen, det vide vi, og
								Alt hvad der mødte ham og Vennerne der, det vide vi, samt at han nu
								atter var i Kjøbenhavn; men at han ved Modtagelsen fik det første
								Kys, det vide vi ikke, men det fik han, og der var meget at sige,
								meget at fortælle. »Troer Du, jeg vil bære paa al den Snak jeg har
								hørt?« sagde hun, »nei, nu ere vi To om Byrderne; Du skal holde
								her!« De maatte ogsaa drikke Duus, ellers kunde hun jo ikke
								ordentlig tiltale ham, naar han skulde have Skjænd.»Du er et sælsomt, velsignet Væsen!« sagde han, »Du ligner, har jeg
								ofte tænkt, Undine!«»Det var et meget eventyrligt Fruentimmer, Du der søgte ud,« svarede
								hun. »Ja, jeg er vel noget aparte, men det er dog det, som har gjort
								mig interessant for Dig; vi To ligne rigtignok slet ikke hinanden!«En Veninde kom i Besøg.»Vil Du see Fyren!« sagde hun. »Ja, han er lidt stille endnu, men jeg
								skal nok sætte Skik paa ham. Han skal til Vinteren paa Isen med mig.
								Det er saa kjedeligt med flere Herrer, naar de skulle følge mig hjem
								om Aftenen, saa ere de saa bange, fordi jeg taler høit, og saa maa
								jeg ikke glide paa Iis, naar der er Gadedrenge! det er just saa  deiligt engang imellem at være
								Gadedreng. Af Banen! raaber jeg og glider.«»Naar man ikke kjendte Dig, Caroline -« sagde Moritz, »saa kunde man -
								-!«»Hun kjender mig bedre end Du! vi ere dragne til Skole sammen; vi gik
								i Marts Maaned med Kaabe og Muffediser og stor Parasol; den holdt vi
								foran mod Blæsten, og Solen skinnede os paa Nakken, saa Skyggen af
								os stod inde i Parasolen; for hvert Gadehjørne til Høire skiftedes
								vi til at bære den, og vi holdt den ud for Maven og ikke for
								Ansigtet; Blæsten nødte os dertil. Og saa troer Du, at hun ikke
								skulde kjende mig! det er mere for to Mennesker at gaae under een
								Parasol end at skifte Guldring, kan Du forstaae det?« Og hun lo med
								Mund og Øine.Tjenestefolkene holdt alle paa det Inderligste af hende, thi hun var
								hjertensgod, og talte altid saa fortroligt med dem. Den halvgamle
								Tjener kunde gaae i Ilden for hende; men hun nikkede jo ogsaa saa
								velsignet til ham, selv ved det store Selskab, der blev givet engang
								om Aaret, og hvor der var Conferentsraader og selv Politimesteren.
								»Ikke dette Blik, Jørgen!« sagde hun da; »jeg kan ikke taale det, og
								jeg er forlovet!« Pigerne skrev hun Vers og Breve for til deres
								Kjærester. Sit eget Sprog havde hun ogsaa til Folkene: »Du er Slave
								iaften Klokken ni!« betydede for Jørgen: Du kommer til den Tid og
								henter mig. Ingen i Theatret, ved en Tragedie, var lettere at bevæge
								end hun; Ingen udgød flere Taarer ved Læsningen af en rørende Bog
								end hun, og i samme Øieblik kunde hun spøge derover. »Jeg har et
								uhyre Talent til at blive sentimental,« sagde hun; »vilde jeg
								uddanne det, da kunde jeg blive en Saltkilde for Landet!« Hendes
								smukkeste Talent var iøvrigt at foredrage ved Claveret smaa Sange;
								vel havde hun kun en lille Stemme, men al den dybe Følelse, som ved
								et Digterværk strax greb hende, gjennemstrømmede Sangen; det var en
								Lyst at høre hende foredrage Reichhardts
								Melodier til Gøthes Digte. - Lunet var,
								som sagt, det Fremherskende hos hende. Moritz's
								Eventyr i Fyen, Lodtrækningen om, hvem der skulde være det
								lille Barns Fader, fandt hun lystigt og rørende; det morede hende at
								sige til halv Fremmede naar Moritz hørte
								derpaa: »Min Kjæreste har en lille Datter i Fyen!«»Kjære Pige!« sagde Moritz, »Du maa sandelig
								fortælle den hele Historie eller ikke sige Sligt.«»Han er bange for sit Rygte!« raabte hun da leende. -Paa sin Chiffoniere havde hun en Samling af Nuslerier: to Haner,
								limede sammen af Fjer, et heelt Fartøi, blæst af Glas; men nydeligst
								vare fem smaa Porcelains-Figurer, der forestillede Amor i
								forskjellige Skikkelser. Først den nøgne lille Krabat med Kogger og
								Pile, derpaa Amor som Skorsteensfeier med Stigen, saa som Officeer
								med Generalhat paa Hovedet, Sabel om Livet og store Støvler paa,
								forresten nøgen; Nummer fire: Vægter med Morgenstjerne og Kabus;
								Nummer fem: Matros med blank Hat, kort Trøie og Aaren i Haanden.»Du mangler ham bare som Præst,« sagde Veninden.»Der har jeg Moritz! det er i stor Udgave,
								men derfor er han nu ogsaa mere klædt paa.«»Du kommer virkelig til at ligne den gamle Frue ovre i Fyen,« sagde
								han; »Du taler næsten ligesom hun, har saa mange af hendes Noder;
								ja, endnu gaaer det; imedens Du er ung, saa kan det klæde endnu, og
								jeg er vel selv blind i Forlovelsesdagene, men naar Du bliver gammel
								og - -«»Gud, jeg bliver nok stille og kjedelig!« sagde hun. »Naar Du først
								faaer mig op til Færøerne eller over paa Bornholm, saa skal Du see,
								hvor sindig og kjedelig jeg bliver, ja, saa ønsker Du mig nok mit
								Humeur tilbage!«Vinteren var gaaet. Det var en Aften i det tidlige Foraar; Caroline var som alle Mennesker forkjølet,
								»ja, i en saadan Grad forkjølet,« sagde hun, »at jeg maa bruge Lagen
								og ikke Lommetørklæde!« Moritz var i
								daarligt Humeur, ærgerlig over at Herman,
								som han holdt af, og som var god og dygtig, havde faaet, som han
								kaldte det, en af den fyenske Bedstemoders Raptusser. Herman havde pludselig opgivet at studere og
								vilde være Maler, eller hvad der nok mest laa ham i Sindet, han
								vilde afsted til Italien. Sex hundrede Daler havde han vel fast om
								Aaret, men hvad skulde de forslaae i Udlandet, og hvad Fremtid havde
								han for sig, dersom Bedstemoderen gjorde ham arveløs? »Jeg har
								prædiket for ham,« sagde Moritz, »det
								hjelper ikke. Alt er i Orden til Afreisen; det er nok Generalen, der
								holder af  ham, som har talt hans Sag
								hos Kongen og udvirket ham Tilladelse til at gaae med Fregatten, som
								seiler imorgen til Middelhavet. - Han spolerer aldeles sin
								Fremtid, spolerer Alt, ogsaa med Bedstemoderen; men det er Noget af
								hendes Natur, der kommer frem. -Ja, jeg har sagt ham det!«»Jeg er ikke Skyld i det!« sagde Caroline;
								»Du skal ikke see saa vred paa mig! er det af ulykkelig Kjærlighed
								til mig, saa er det jo Dig, der er Skylden; hvorfor har han faaet
								mig at see og lært at kjende min mageløse Elskværdighed?«Moritz saae alvorlig paa hende ved denne Spøg, nu han var saa
								sørgmodig stemt; hun smilede og trykkede et Kys paa hans Pande. »Tag
								dog ikke Alt saa græsseligt alvorligt,« sagde hun; »hvad kan det nu
								hjelpe, jeg ogsaa sidder og hænger med Hovedet? Man maa døie og man
								maa døe! hvem veed hvad det er godt for? siger jeg altid.«Endnu i denne Aften skulde Herman ombord;
								stille havde han i et Par Uger forberedt sig.Vi søge ham ikke i Afskeden med Vennerne, de Faa, han skynder sig
								fra, som var det en Reise paa to, tre Dage; vi see ikke ind i
								Smerten, som bygger indeni ham. - Hvo savner ham her? Hvo
								tænker paa ham den tidlige Morgenstund, da de ude paa Rheden løfte
								Anker? Ikke Clara, nei Caroline Heimeran! hun tænker paa hans Sorg, tænker
								paa den smukke Clara - og
								undskylder hende; man kan kun elske Een, og hun elsker jo Grev Frederik.Ingen taler mere om Herman, men om de første
								Violer, om Storken, der er kommet, om de nye Operaer, der endnu
								skulde gives før Saisonnen sluttes. Og Sommeren kommer, - Høsten
								følger efter, og saa er Aarets Hjul eengang dreiet siden de fire
								Venner sad i Regn og Storm med fyldte Glas, og adopterede den lille
								Datter. Vi dreie endnu fire Gange Aarets Hjul og Clara er Grevinde; Holger er ved
								Gesandtskabet i Stockholm; Moritz,
								- ja han har faaet sig et Præstekald paa Halligerne, ved Slesvigs Kyst; et halvt Aar
								har han allerede været der, i Høsten, som kommer, henter han sin
								Brud. Hun er den Eneste, som af vore Bekjendte sidder i Kjøbenhavn,
								smuk, livlig og spøgende som før. Hun har laant en Kjæreste i Moritz's Fraværelse, siger hun, »en ganske
								lille En!« Det er et Barn, en Dreng paa fire Aar, Moritz's Søstersøn; Moderen er Enke, og er denne Sommer
								taget til Jylland; den Lille savner hende ikke, han hænger  med hele sin Sjæl ved Caroline. »Hun veed slet ikke at tale med
								Børn!« sagde Moritz tidt, og viste derved,
								hvor lidt han kjendte disse. De Smaa more sig just ved nye Udtryk og
								en usædvanlig Tiltale. Hun var ligesaa ivrig med at male Drengens
								Top og binde ham Snært paa Pidsken, som med at sye paa sit Udstyr.
								Skortede det paa Historier, tog hun Adresseavisen og læste ham for
								med stærk Betoning og Henrykkelse alle de Retter, der stod, at man
								kunde erholde paa Spiseqvartererne, og hver Ret var for den Lille,
								som for os, den deiligste Strophe i et Digt; samme Avis, hvoraf hun
								læste op, endte som trekantet Hat eller som Baad, der kunde seile
								over at hente Moritz. Hun drapperede sig og
								Drengen, og saa stode de i Tableau og Ingen saae paa det uden Ragazo, den gamle Hund, saa feed og doven,
								saa uskikket til at lege med, at han lagde sig til Ro selv naar
								Sabelen var bundet ham om Livet, og han, Caroline
								og den Lille skulde lege Røverbande. Disse Lege gjorde, at hun
								tidt maatte sidde oppe til længe efter Midnat; men da gik Fingrene
								endnu raskere, og Saxen klippede; der vilde komme baade Uldent og
								Linned i Præstegaarden paa Halligerne. Paa
								samme Tid bestyrede hun med een Pige Huset for sin Fader; Alt gik
								saa godt; der var Tid til at lege og spøge, idetmindste saae det
								saaledes ud. - Efteraaret kom, den lille Drengs Moder, Hedevig, vilde indtræffe i Løbet af fjorten
								Dage, men Moritz ventedes endnu tidligere.
								To Aftener før hans Ankomst blev den lille Dreng syg, meget syg; Caroline vaagede hele Natten, var utrættelig
								hos ham. Lægen vidste endnu ikke, hvad Barnet feilede; det vilde
								altid have Caroline hos sig; hun vaagede den
								næste Nat igjen. Det var Typhus; Lægen erklærede det derfor netop
								idet Moritz indtraf. Nogle Uger vilde han
								blive, da skulde Brylluppet staae og strax efter skulde han med sin
								søde Brud til Halligerne i den brusende
								Nordsø. Gjensynets Glæde var delt; de vare bedrøvede for den Lille,
								hvis Moder var borte, hvis eneste Glæde han var. Barnets Seng stod i
									Carolines Sovekammer; hun kunde ikke
								forlade den Syge; ogsaa hun blev angreben og laa lidende, da de bare
								den Lille som Liig ud af hendes Kammer.Med Hjertet fuldt af Sommerglæde var Moritz
								kommet; i Maaneder og Uger havde disse Dage lyst for ham som
								Lykkens Dage, og nu sad han ved maaskee en Dødsseng. Det var en
								vaad, raa Nat, en af de koldeste, Efteraaret endnu havde bragt;
								Vinduerne stode  aabne, den døde
								lille Dreng laa i Sideværelset. Caroline var
								faldet i Søvn med Hovedet paa Moritz's Arm,
								han nænnede ikke at tage den bort, skjøndt det virkede i den. Hendes
								lange Haar var faldet ned over Panden; en hectisk Rødme farvede
								Kinderne. Det var ganske stille Nat; da sprang med Eet Døren op til
								Værelset, hvor den døde lille Dreng laa. Paa enhver anden Tid vilde
								dette intet Paafaldende have havt; Døren var oftere sprunget op, men
								nu, i denne Nat faldt det paa. Lampen var stillet saaledes, at den
								ikke skulde skinne paa den Syge, og kastede nu sit hele Lys paa
								Ansigtet af det døde Barn, som laa hvidklædt med Blomsterkrands om
								Hovedet. Caroline slog i det samme Øinene op
								og stirrede derhen. »Ja, jeg vidste jo nok at han var død,« sagde
								hun med sagte Stemme. »Jeg døer ogsaa, men vær ikke bedrøvet! Jeg
								har før troet, at det var saa forskrækkeligt, men nu synes jeg det
								slet ikke. Selv at Du bliver tilbage, bærer jeg saa godt; jeg synes,
								det er kun at jeg skal sige Dig god Nat! Vi sees imorgen,
								- saa skal jeg nok gjøre Kommers med Dig, nu kan jeg ikke!
								god Nat!« og hun lagde atter Hovedet. Der var saa stille i Kammeret,
								saa raakoldt; en Fugl skreg ude i Haven. Var det Dødsfuglen?I Stuerne tæt op til hinanden laae to Liig, den lille Drengs og Caroline Heimerans.IX.Det Kammer. Grev Frederik og Clara, som allerede eet Aar havde været gifte, kom netop i
								disse Dage tilbage fra Paris og Schweitz. Frederik hørte om Moritz's Ulykke,
								og bad ham dog at lægge Hjemreisen over Fyen og der tilbringe nogle
								Dage; Omgivelserne der vilde ikke som i Kjøbenhavn idelig minde om
								hans Tab. Søsteren Hedevig, som efter sin
								livlige, lille Drengs Død sluttede sig endnu inderligere til
								Broderen, og havde besluttet at følge med ham til Halligerne og styre Huset, var naturligviis ogsaa
								indbuden. Moritz tog mod Tilbuddet idet han
								følte en Lidelse i at blive i Etatsraadens Huus,  hvor med Caroline
								Sjælen og Solskinnet manglede. Det laa ham ogsaa paa Hjertet at
								tale med den gamle Baronesse om den lille Pige, Elisabeth hed hun; det stakkels Barn havde jo i den hele
								Verden Ingen uden ham, følte han ret i sin Sorg, og den femaars
								Lille var pludselig faldet i Baronessens høieste Ugunst, var sat ud
								af Gaarden »for sin Underfundighed,« som der stod i sidste Brev.For at kjende denne »Underfundighed«, gjøre vi Reisen med til Fyen,
								ja gaae nogle Uger tilbage i Tiden, til den fjortende August, Fruens
								Geburtsdag, som den kaldtes, men egentlig aldrig havde været.»Min Geburtsdag var en dum Dag,« sagde hun; »den feirer jeg i
								Stilhed, og den skal Ingen vide; men den fjortende August har jeg
								søgt ud som Geburtsdag, den kan jeg lide i Almanakken og paa den vil
								jeg have det lystigt!«Man talte saa smaat om, at det var paa denne Dato, hendes Fader, lange Rasmus, havde redet paa Træhesten. Der gik
								flere Historier saaledes om et lille, ellers altid tillukket Kammer,
								der ikkun een Gang om Aaret, netop denne ene Morgen, blev aabnet; at
								den gamle Frue gik derind, og naar hun kom tilbage, var hun lystig,
								som havde hun en lille Ruus.Paa den fjortende August stededes de Fattige fra hele Omegnen til en
								Slags Audiens; den gamle Frue vidste dem Alle ved Navn og kjendte
								hele deres Liv og Levnet, og efter denne Kundskab bleve de
								belønnede. Den store Sal var da en heel Bazar, hvor hun med Madam
									Krone sad og uddeelte Presenter. Hver
								fik Noget. De gifte Folk Gryn, Smør, Meel; de unge Piger Silkebaand
								og brogede Tørklæder; Bønderdrengene en Hest med Pibe til Hale, og
								den blæste Fruen selv allerførst i, før hun overrakte den. For flere
								Hundrede Rigsdalers Værd blev da givet bort. Henimod denne Tid,
								allerede i Julimaaned, fandt man derfor Fruen og Madam Krone ivrigt ifærd med at sye Klæder til
								Mandfolk og Fruentimmer, Alt efter Fruens Idee.Naar de da Alle havde faaet, klappede den gamle Frue sig selv og
								Madam Krone, idet hun sagde: »See, nu har vi
								To været skikkelige Mennesker! Nu bliver jeg hendes Naade!« Og hun
								iførte sig da sin bedste Pynt; Vogne rullede ind i Gaarden, fornemme
								og rige Gjæster kom til et stort Middagsmaaltid, og efter dette
								maatte Alle ned  i Haven og i den
								tilgrændsende Skov. Hvert Aar var her et eller andet Arrangement,
								beregnet paa at overraske Gjæsterne, sædvanlig et levende Malerie,
								tidt ordnet med malerisk Sands og af Virkning. Saaledes, idet man
								spadserede i Skoven og kom, hvor denne omsluttede en lille Indsø,
								viste sig pludseligt Blus paa Vandet, enkelte Fiskere laae i deres
								Baad med udspændte Næt, Andre stode i Vand til Knæerne,
								Fruentimmerne arbeidede, Børnene dandsede rundt. Det Hele udførtes
								altid af Bønderfolk, der selv fornøiede sig ved denne Comedie, som
								de kaldte det, og fik Penge til for det. Et andet Aar, som Gjæsterne
								kom i Huulveien til Skoven, stode de her midt i en Zigeunerleir,
								hvor Ilden blussede under den store Suppekjedel og Zigeunermoer gav
								den mindste Dreng Riis med Suppeskeen. Efter Vandringen fandt man
								oppe i den store Sal Alt festligt anrettet. Paa Bordet stod en
								overordentlig stor Kage og paa et ubestemt Sted i samme laa en Nød,
								der var bagt i med. Kagen deltes ligelig mellem Gjæsterne, og den,
								som fik det Stykke, hvori Nødden sad, blev kaldet »det andet
								Geburtsdagsbarn,« blev gratuleret og fik af Husets Frue en Present,
								der altid var omvunden af Roser, plukkede omkring Græspletten ude i
								Gaarden, hvor vi vide at Træhesten havde staaet.Det var netop mod Aften, Dagen før denne Festdag. Fruen havde travlt
								med at ordne Alt i Skoven; denne Gang skulde det være »Elverpigernes
								Dancis«. Det havde først været hendes Tanke at give »de græske
								Guder«, men Madam Krone havde paa det
								Alvorligste arbeidet derimod og tilsidst faaet sin Villie; det vilde
								blevet en Scandale, mente hun, havde den gamle Frue sat det istand
								med Havnympherne, der skulde have været nøgne Bønderkoner, som
								vadede om i Indsøen. At de kunde miste deres Sundhed ved den
								Comedie, bragte Fruen derfra, og ikke at det kunde kaldes umoralsk,
								thi umoralsk, sagde den gamle Frue, det var al Dyd naar umoralske
								Mennesker dømte den. - Den lille Elisabeth, der nu var en femaars Pige, et sælsomt stille
								Barn, lidt uvoren, som en Forkjælet bliver det, sad paa Skammelen
								noget borte fra Madam Krone og Fruen, der
								begge vare flittige med at sye, da de endnu ikke vare ganske færdige
								med alle Presenterne til imorgen; der manglede uldent Undertøi for
								en gammel, sygelig Huusmand. Elisabeth havde
								foran sig sit lille Bord, fuldt af Legetøi; men dette laa urørt,
								Dukken  var kastet paa Gulvet, Barnet
								holdt Hænderne i Skjødet og saae tankefuldt frem for sig med sine
								blaae Øine.»Du maa ikke sidde og tænke, Lisbeth!« sagde
								den gamle Frue, »lad være med det til Du bliver stor. Og er det
								Søvnighed, saa i Seng! Det er nok ogsaa det Bedste, for imorgen
								bliver Du oppe som et gammelt Menneske!«»O, imorgen!« udbrød Elisabeth, løftende de
								smaa Hænder, og sad igjen tankefuld.»Det er alt det, hun sidder og tænker paa,« sagde Madam Krone halvt sagte. »Hun hører jo i disse
								Dage ikke om Andet af Folkene, og seer hvor travlt vi have det. Smaa
								Gryder have ogsaa Øre! hvor var hun lyksalig baade ifjor og
								iforfjor, og nu har hun da mere Forstand.«Det var ogsaa den Dag imorgen, som opfyldte hende, men paa en anden
								Maade end Fruen og Madam Krone havde Tanke
								om; de smaa Øren havde hørt og gjemt Meget af hvad Folkene fortalte.
								Der var mere Viisdom i den gamle Frues: »Du maa ikke sidde og
								tænke!« end Nogen troede.Elisabeth skulde tilsengs; hun sov i et lille Kammer tæt ved Madam
									Krone, der nu førte hende derhen, fik
								hende afklædt og til Ro, og Syningen begyndte igjen. Klokken ti gik
								imidlertid Alle iaften tilsengs. Madam Krone
								saae ind til lille Elisabeth; der var
								Ingen i Sengen. Hun søgte, sendte Bud om hende i Kjøkkenet, lod
								Folkene søge i Gaarden og i Haven. Elisabeth
								var intet Sted at finde. Madam Krone
								vilde først i sin Angst gaae til den gamle Frue og sige hende
								det, men betænkte sig og gik selv ned i Folkestuen, hvor hun gav
								Ordre, at de Alle med Lygter og Stænger skulde søge endnu engang i
								Haven; dog, Barnet fandtes ikke.Det var allerede tidlig Morgenstund; Lyset tændtes hos den gamle
								Frue, som endnu Intet vidste; Madam Krone
								var paa Veien til hende, men standsede idet den gamle Frue gik
								til Lønkammeret, hvis Hemmelighed Madam Krone
								ikke kjendte, eller ikke vilde vide at kjende; hun ventede paa
								at Fruen kom tilbage.Der, mellem fire Vægge indesluttedes Gaardens, hele Omegnens
								Mysterie; om dette var der talt og atter talt mellem Folkene; ofte
								havde den lille Elisabeth lyttet til, og
								naar man mindst tænkte derpaa, siddet og gjort sig sine Tanker.
								Nogle sagde, at der i Kammeret  slet
								Intet fandtes uden et Par Træskoe og en Melkebøtte, som den naadige
								Frue engang som fattig Bondepige selv havde baaret, og som hun nu
								tog paa og sagde: »saadan var jeg! og saadan er jeg nu!« Andre
								sagde, at hun der gjemte i en Flaske en lille Mand, som sagde hende
								Alt, hvad der skulde skee hele Aaret. Elisabeth
								tænkte ikke paa Andet end at komme derind og see hvad der var.
								Nøglen, som hun vidste laa i det lille Skrin paa Commoden, havde hun
								taget og ganske klogt stukket ned i sin Strømpe. Og saasnart hun nu
								var i Seng og Madam Krone borte, reiste hun
								sig, tog sine Skoe paa, tændte Lyset ved Natlampen og listede sig
								henad Gangen til Døren. Det lykkedes strax at faae den op, og med
								Lyset i Haanden stod hun nu i det lille, halvrunde Taarnkammer. Her
								var ikke Andet at see, end et stort, gammelt Portræt af en Herre,
								stillet op midt i Kammeret paa et Brædt, der laa over nogle
								forraadnede Træpæle, som syntes at være trukne op af Jorden. Han
								havde en grulig stor Paryk paa, rød Vest og Kjole, og det var et
								slemt vredt Ansigt. Elisabeth søgte i alle
								Kroge, om ikke Flasken med den lille Mand var at finde, eller
								idetmindste Træskoene og Melkebøtten. Der fandtes aldeles Intet, og
								derfor, ligesaa sagte som hun var kommet, vilde hun liste sig ud;
								men Døren var gaaet i, Nøglen sad udenfor, hun kunde ikke, eller
								forstod ikke at faae den op. Lyset satte hun paa Gulvet, og stødte
								med Hænder og Fødder, det hjalp ikke; hun var ved at græde, men
								holdt dog Taarerne tilbage. Hun saae paa det gamle Portræt, hele
								Lysskinnet faldt paa det og hun kom i den græsseligste Angst, thi
								Billedet, syntes hun, blev levende. Taarerne strømmede hende ud af
								Øinene; hun raabte høit, men huskede i det samme paa den gamle Frue,
								og af Skræk for hende blev hun pludselig stille og greb igjen Lyset,
								men det faldt hende ud af Haanden og slukkedes; kun den lange, røde
								Tande viste, hvor det laa; hun forsøgte at blæse den i Lue igjen,
								som hun havde seet Folkene gjøre, men det vilde ikke lykkes. Hendes
								urigtige Opførsel, hvilken hun godt forstod, og nu Mørket, og dette
								hemmelighedsfulde Kammer, Alt rystede hende med Forfærdelse.
								Kammerpigen Trine, der snart skulde til Kjøbenhavn og giftes med sin
								Kjæreste, Skomageren, havde fortalt mange Historier, som hun kaldte
								Comedier og Balletter; en af dem om Rolf Blaaskjæg var især grulig;
								han havde slaaet sine Koner ihjel og gjemte deres Liig inde i et
								Kammer, hvor  Ingen turde komme. Den
								lille Elisabeth kunde ikke glemme den
								Historie, og syntes at Kammeret her var et lige saadant. Hun tænkte
								paa de døde Koner, der, som Trine havde sagt, dandsede i hvide klare
								Kjoler, og den Lille hulkede høit, krøb mere og mere op i en Krog,
								og da hun begyndte at fryse, trak hun sit lille Skjørt op om Hovedet
								og sad saaledes og faldt i Søvn.Det var endnu ikke Daggry, da den gamle Baronesse var oppe; Nøglen
								savnede hun strax og fandt nu til sin Forfærdelse, at den sad i. Sig
								selv neppe bevidst, stødte hun Døren op med en Voldsomhed, saa at
									Elisabeth vaagnede og stirrede med store
								Øine. Den gamle Frue saae rundt om, og da hun opdagede Elisabeth, foer hun sammen med et sælsomt,
								kort Skrig; hendes Ansigt fortrak sig, hun greb med en Vanvittigs
								Heftighed Barnet i Armen. »Afskum!« mumlede hun, »Nøgletyv!« og
								slæbte saa Elisabeth hen foran Billedet; her
								hævede hun Armen til at slaae, men holdt pludseligt inde og saae med
								et forstyrret Blik paa Portrættet, som i dette Øieblik var i fuld
								Belysning. »Nei Du,« sagde hun til Billedet, »Du
								skal ikke see selv et skyldigt Barn straffes! rid paa Din
								Hest!« Og som vanvittig spyttede hun paa Portrættet af ham, der
								havde sparket til hendes Moder, slaaet hende selv med Pidsken, og
								ladet hendes Fader ride til Spot og Elendighed paa Træhesten, der nu
								stod her, et ormstukket, forraadnet Meubel, Fodstykke for Billedet.
								Det var den onde Herremand, hendes Mands Faders Portræt, med Resten
								af Træhesten, der gjemtes her. Elisabeth
								græd og jamrede.»Ti!« raabte den gamle Frue; »Du er ond, slet, lure vilde Du! Alt
								Nedrigt kan der blive af Dig! Ud af mit Huus skal Du!« -
								Hun slæbte hende med, og lukkede saa Døren. Elisabeth stirrede dødbleg med taarefyldte Øine, alle
								Lemmer rystede af Skræk og Feberkulde.»Jeg har en fast Characteer, selv naar jeg vil være ond!« mumlede den
								gamle Kone og brast i en heftig Graad.Da kom i det samme Madam Krone.Fruen pegede paa Barnet: »bort med det Dyr! bort! iseng, iseng! see
								ikke paa mig! væk!« hun puffede den Lille fra sig, skyndte sig
								derpaa ind i sin Stue, smed sig paa en Stol og græd heftigt; alle
								hendes Lemmer zittrede. Med Eet sprang hun op, knugede Nøglen til
								det hemmelige Værelse fast i Haanden, gjorde et Skridt mod Døren,
								men standsede igjen. »Nei,« sagde hun, »jeg har seet ham, jeg  har haanet ham!« og hun lænede sin
								Haand til Bordet, bed Læberne sammen, og blev staaende saaledes,
								idet Madam Krone kom.Elisabeth skulde endnu idag ud af Huset, sagde den gamle Frue; Madam
									Krone kunde give hende til nogle Bønder
								eller sætte hende i Svinestien, gjøre med hende hvad hun vilde;
								endnu idag skulde der blive skrevet til denne Manuducteur, hvem der
								jo aarligt var sendt Regnskab. »Det har været Pjank og Spøg, hvad
								han før har faaet, nu skal han faae Alvor,« sagde hun. -
								Og hendes Villie var fast. Madam Krone
								nødtes til at sende Elisabeth hen hos
								den gamle Degn. Trine, der kunde de mange
								Balletter og Comedier, maatte i Madam Krones
								Navn der bringe Alt i Orden, og det var meget bedrøveligt, thi
								hun holdt af lille Elisabeth, og: »ihvor
								meget godt der var ved Baronessen, urimelig var hun dog,« sagde Trine; »enkelte Gange er Baronessen jo lige
								ved at være gal! Gud forlade mig min slemme Synd, at jeg siger det!«Medens Trine gik med Elisabeth til de gamle Degnefolk, begyndte Festligheden
								for Bønderne. Den gamle Frue uddelte Presenterne til dem, men
								Bønderbørnene, der altid vare vante til, ved Uddelingen at høre
								hende spøge, fik idag med deres Presenter alvorlige Formaninger og
								Irettesættelser. »Fruen er ikke rigtig i Kalotten!« sagde de. Men
								til dette mærkede ikke de fornemme Gjæster, som siden kom; da var
								hun Lystigheden selv. Ingen spurgte om lille Elisabeth; stille og drømmende sad hun i Degneboligen hos
								de gamle skikkelige, høist overtroiske Folk. Trine græd, Madam Krone var taus,
								men hun tænkte desto mere.X.Besøg hos Degnens.Der var næsten gaaet to Maaneder siden denne Begivenhed, og i al den
								Tid var Elisabeth blevet hos Degnen og hans
								Kone. Nu var det at Moritz med sin Søster
									Hedevig kom til Fyen; selv vilde han
								tale med den gamle Frue, vide hvorledes det egentlig gik Barnet; det
								var jo ikke at beregne, hvad den underlige Kone kunde finde  paa. Hedevig, ganske opfyldt af Tabet af sin lille Søn, saae som
								Moder sit eget Barn i ethvert lille, og hørte derfor med stor
								Deeltagelse hvad der fortaltes om Elisabeth,
								der nu var hos Degnens. Disse var et høist skikkeligt gammelt Par,
								det levende Billede paa al Overtro. Hedevig
								besluttede at følge med Broderen paa Touren hen til den gamle
								Frue, ikke for at besøge hende, men for at see, hvad Slags Folk
								Degnens var, og hvorledes Barnet havde det der.Hr. Cathrinesen hed den skikkelige gamle
								Mand, og vi ville af Navnet forstaae, at han er fra den lille Øe
								Ærøe, hvor den usædvanlige Brug findes, at Sønnerne som oftest faae
								Navn efter deres Moder, naar denne har været en bekjendt dygtig
								Kone. Efter sin Moder Cathrine hed Degnen
									Cathrinesen; hans Kone var ogsaa fra
								Ærø, noget yngre end Manden, meget livlig og høist industriøs. Dette
								sidste var det især, hvorfor Madam Krone
								holdt af hende. Deilig Suppe lavede Madam Cathrinesen af Hyben og Hyldebær; hendes Thee var
								indenlandsk Fabricat, en Sammensætning af Kodriver og Rølliker.
								Kaffeen blandedes med Cichorierod fra Marken og klaredes med
								Flynderskind. Ingen havde bedre Stivelse end hun; Kartoflerne bleve
								revne paa Rivejernet, Affaldet skyllet og atter skyllet, indtil den
								hvide Stivelse laa paa Lagenet for at bleges i Solen.Men al Overtro fra Ærøe, som den der afspeiles fra hele Landet, var,
								som sagt, flyttet med det gode Ægtepar ind i den lille Degnebolig,
								der var ret hyggelig og renlig, men frembød Skuet af alle de
								Amuletter, Bonden har mod Overtro. Paa Dørtrinnet var slaaet en
								udadvendt Hestesko, saa at hverken Varulv eller Spøgelse kunde
								slippe ind. Stuen, der ellers var overordentlig renlig og net, havde
								et Loft ganske glindsende af hvad Bonden kalder: Sildesjæl, et
								langt, fedt Stykke af Silden, der, naar den spises, altid tages ud
								og kastes op mod Loftet, hvor det bliver hængende og da sikkrer den
								Spisende, at han ikke i det Aar faaer Feberen, »den Kale«*, som den
								kaldes. Sanct-Hans Urter voxte frodigt i Bjælke-Sprækkerne og
								forkyndede de Gamle en lang Levetid.Hr. Cathrinesen var en rund lille Person;
								Baronessen kaldte ham en Æbleskive med Been under; hans Kone derimod
								var et sandt Pindeværk, fiin og spinkel; hun havde i sin Ungdom
								mistet sit ene * »Den Kolde«. Øie, og for at skjule denne Mangel,
								bar hun altid ned over det en forloren Krølle, som ved sin
								overordentlige Størrelse og den forkeerte Plads, den havde, just
								drog Opmærksomheden derhen. Foruden Ægteparret befandt sig i Stuen,
								da Moritz og Hedevig
								traadte ind, lille Elisabeth og
								Kammerpigen Trine, der om to Dage skulde til
								Kjøbenhavn for at blive Skomagerkone. Hun holdt usigeligt af den
								Lille, hvem hun havde fortalt Balletter og Operaer, baade Rolf Blaaskjæg og Cendrillon, og sjunget saa mange Arier for; Trine kunde en Mængde og havde en klar stærk Stemme. Hun
								vilde dog engang endnu see sin søde, lille Elisabeth, til hvem hun havde medbragt som en Erindring om
								sig en trykt Visebog, den, hvoraf Trine saa
								tidt havde sjunget, og i den havde hun skrevet paa Bindet de Ord:
								»til lille Elisabeth fra hendes kjærlige Tjenerinde Trine, forlovet
								med Skomager-Fri-mester Hansen.« Saasnart
								hun saae Moritz's Søster, raabte hun: »Gud,
								Madam, er det Dem?« Det var et Slags Bekjendtskab fra tidligere Aar
								i Kjøbenhavn.»Det er mange Aar siden vi mødtes,« sagde Hedevig, »jeg troede saamæn, De var ved Comedien!«»Der er gaaet meget Vand i Søen siden den Tid,« sagde Trine; »det var intet Sted for mig, som
								ogsaa Hansen sagde; der kan være skikkelige Mennesker der,
								- men Skinnet, Madam, det er det, man seer paa.«Moritz forklarede de gamle Folk, hvem han var, i hvad Anledning han
								kom, og at han vilde op til Fru Baronessen.»Det er kjønt af Dem«, sagde Madam Cathrinesen, »for hvad skal der blive af Barnet? Med bedste
								Villie kunne vi ikke beholde det; vi ere gamle Folk, og i hvor god
									Lisbeth er, stiv er hun at magte! et
								føieligt Barn er hun ikke, og imellem, naar hun sidder alene og
								stirrer med de underlige Øine« - den gamle Kone talte sagtere
								-»skulde man troe at Barnet ikke rigtig hørte til christne
								Mennesker, uagtet Kroppen er meget reguleret.«Moritz svarede hvad han kunde svare og begav sig saa til den gamle
								Frue. Hedevig blev, det gamle Bekjendtskab
								til Trine var et Tilknytningspunkt. Madam
									Cathrinesen gik at hente Kaffekjedelen,
								som i Anledning af Trines Besøg var sat over
								Ilden.»Har De, Jomfru, været ved Comedien?« spurgte
									Cathrinesen,idet han længe stod og tænkte over de Ord, der vare sagte. Trine blev rød, lo og nikkede.»Det havde De nok ikke troet, Hr. Cathrinesen! Jeg har heller ikke holdt af at tale om det; Hansen forlangte det af mig. Jeg har, det
								vil da sige, da jeg var et lille Barn, været Kjærligheds-Guden, med
								Pallietter paa Skoene og med Vinger. Ja, de klappede saamæn af mig!
								Jeg var ved Dandsen, løb hele Dagen deroppe paa Skolen, maatte gaae
								i Bageriet for Figurantinderne og kjøbe Boller. Ak, det var et
								daarligt Liv, der er megen Chicane! Og Skinnet var altid, i det
								mindste dengang, mod Dandsen, og Skinnet, det er det, man seer paa!
								Da jeg blev ældre, og Hansen var blevet
								Svend og friede til mig, saa sagde han mig det, at det var ham saa
								haardt imod, at jeg gik og sprang om; Dandsemesteren skjændte ogsaa
								altid, og satte mig mellem de Bageste. Saa tog jeg Tjeneste. Det er
								nu otte Aar siden. Fruen her har været mig en god Frue, thi god er
								hun, hvor sær hun kan være! nu er Hansen
								blevet Frimester, og faaer jeg det end ikke, som jeg er blevet
								vant til det her paa Gaarden, saa har jeg dog mit Eget, jeg har en
								rar Mand, som jeg rigtig holder af, og er fri for Verdens Omtale;
								for Skinnet, Hr. Cathrinesen, det er Alles
								og især hvert Fruentimmers Skudsmaal!«At Trine havde dandset med Pallietter paa
								Skoene og Vinger paa Ryggen, greb forunderligt Hr. Cathrinesen; han var traadt nogle Skridt
								længer tilbage, hans Hænder foldede sig, og han saae med et vemodigt
								Udtryk frem for sig. Lille Elisabeth derimod
								gik lige hen til Trine, lagde sig med
								Albuerne i hendes Skjød og saae paa hende med ubevægelige Øine.»Gud give Dem Lykke i Ægtestanden!« sagde Hedevig. »De er en god Pige, og det Theatervæsen er en tung
								Vei. Verden holder mest af at tale ondt!«»Ingen gaaer fri!« svarede Trine. »Ikke
								engang Hansen, men det er det samme, ham
								kjender jeg. Menneskene see anderledes ud indvendig, end udenpaa.
								Der er nu Fru Baronessen, hende lee de ad, Mange kalde hende gal, og
								hun er klogere og bedre end de Fleste! Der er en god Bund i hende,
								hvor haard hun endogsaa er mod den lille Elisabeth, der har været et meget uartigt Barn,« tilføiede
								hun og saae saa strengt, hun kunde, paa den Lille, men kun et  Øieblik, kyssede hende saa paa
								Panden og strøg Haanden hen over Lokkerne.»Havde Du ikke Andet end Skoe og Vinger paa, da Du dandsede?« spurgte
									Elisabeth, der syntes med al sin Tanke
								at være blevet ved dette Punkt, som det interessanteste i hele Trines Tale.Madam Cathrinesen kom med den blankpolerede
								Kaffekjedel. Kopper og Spølkummer sattes frem; Cathrinesen rykkede nærmere og rakte Trine et Papir. »Jeg vidste ikke,« sagde han, »at De havde
								dandset, ellers havde jeg sat et fromt Vers ind endnu, fordi det er
								gaaet Dem saa vel, som det er. Det er en Vise til Dem; De kan synge
								den ved Brylluppet, De kan læse den, ligesom De vil! Jeg har sat den
								sammen.«Verset gik paa en Psalmemelodi og Ordene vare saa sørgelige, som om
								det var til en Henrettelse. Cathrinesen
								læste sit Skrevne, han græd allerede ved andet Vers; saa
								tørrede Trine ogsaa Øine, og siden gjorde de
								Andre det samme.»Jeg troer ikke at Præsten skulde skrive den bedre!« sagde Madam Cathrinesen og saae stolt til sin Mand.»Havde Du ikke Andet end Skoe og Vinger paa, da Du dandsede?« spurgte
									Elisabeth.»See ikke med de Øine, lille Lisbeth!« udbrød Madam Cathrinesen; »sæt Dig hen til Din Dukke!« og
								hun trak Barnet fra Trine, idet hun sagde
								til Manden: »hun gjorde igjen Farmoders Øine!«»Farmoders?« gjentog Trine og trykkede endnu
									Cathrinesens Haand for den sørgelige,
								skjønne Vise.»Det er saa vor Tale; vi har den fra Ærø! Cathrinesens Farmoder var jo gjort blind af Eliefolk; har
								De aldrig vidst det?«»Hun saae ikke!« sagde Manden, »og dog saae det ud, som om hun saae,
								og de Øine har tidt lille Lisbeth.«»Farmoder var Jordemoder i Dunkjær paa Ærø; hun blev hentet til
								Elleqvinden, som var i Barnsnød. Hun fik en Salve at smøre
								Ellebarnets Øine med; der hang noget af den endnu ved hendes Fingre,
								da hun kom ud af Høien, og som hun kom til at smøre sig i sine Øine
								med; da blev hun klarseende; hun saae i Rugageren de smaa Eliefolk
								vrimle frem og klippe af. »Hvad gjør I der?« sagde hun; da skreg de
								Alle: »Kan Du see, skal Du skee!« og saa blæste de hendes Øine ud.
								Vist er det,« tilføiede han, »at al den Tid, jeg kan  huske, var hun blind. Men imellem kom der
								en Glands paa de graablaae døde Øine, hun syntes at see, og det var
								grangiveligt saaledes som Lisbeth imellem
								seer, naar hun ikke siger et Ord.«»Ja, var det ikke Madam Krone, som havde
								talt, saa havde vi ikke det Barn,« sagde Degnekonen; »gid Alt var
								vel igjen og hun sad oppe paa Gaarden, og ikke her i Huset. Seer hun
								ud som et christent Barn? Det trives, men
								hun er jo Skind og Been, spiser for Tre og har en Hukommelse, saa
								man forfærdes for den, og det er ikke det Værste endda!«»Hun er klarseende!« gjentog Cathrinesen, og
								vedblev, da Hedevig rystede med Hovedet: -
								»Jeg skal give Dem Syn for Sagen, Madam! Hun var med mig paa
								Kirkegaarden igaar Aftes; det var rart Maaneskin; hvad gaaer der?
								sagde hun til mig, og pegede paa Kirkemuren, og det saae ud for mig,
								som om det var hendes og min Skygge. Det er nok min Hest! sagde hun;
								da tænkte jeg paa Hælhesten, tænkte paa, hvad Øine hun havde, og at
								hun nok kunde see bedre end jeg, og jeg sang høit en Psalme; da
								mærkede jeg, at hun zittrede som et Espeløv.«»De har gjort Barnet bange,« sagde Hedevig;
								»der er jo ingen Hælhest til; hvem troer
								Sligt?«»Det gjør jeg!« sagde Madam Cathrinesen; »og
								det gjorde min Fader med, for han kjendte Hælhesten, kjendte ham
								bedre end De og jeg. Min Fader var Vægter i Ærøskjøbing; hver Nat
								saae han Hælhesten humpe paa sine tre Been fra Kirkegaarden til det
								Sted, hvor En skulde døe. Engang gik den lige hen imod vort Huus,
								hvor min Moder og jeg laae; det er sandt hvert evige Ord! Ho, Ho!
								sagde min Fader, kom ikke derhen! og saa nævnede han vor Herres
								Navn. Men Hælhesten er vel et Spøgelse, men den gaaer vor Herres
								Ærinder, og derfor blev den ved at gaae lige hen imod Huset; saa tog
								min Fader Skridt og satte sig lige med Eet op paa Hesten. Det var en
								modig Mand, min Fader! og da han sad paa Hælhesten, saa havde han
								den i sin Magt; han holdt Morgenstjernen frem for sig og saa red han
								til, saa det klapprede efter; lige hen imod Raadhuset red han; ved
								Døren stod der et stort Træ og ved det bandt han Hælhesten, der
								vilde løs, men kunde ikke komme. Og min Fader stod og saae paa den,
								og saae, at alt som Dagen kom, blev Hesten mere og mere ligesom en
								Taage, og da Solen stod op, var der 
								ikke Hest at see, men ved Træet hang en lang Høvlspaan, som den var
								taget lige af Liigkisten!«»Ih Jesu-Mutter!« skreg Madam Cathrinesen, og
								tabte Spølkommen med Kaffe, thi den lille Elisabeth stod lige tæt ind paa hende med ubevægelige
								Øine, det var, som hun hørte med dem. »Var det den Hælhest, vi saae
								iaftes?« spurgte hun.»Lisbeth tager Livet af mig!« sagde Madam Cathrinesen. »Hun er fæl at see paa!«»O, den lille Stakkel!« udbrød Hedevig, og
								drog Barnet hen til sig; »hun har et klogt Ansigt; noget deri, jeg
								veed ikke selv, minder mig om min søde Dreng. Og netop saa stor var
								han!« hun tørrede Øinene og saae paa Elisabeth.Da betroede Madam Cathrinesen hende og Trine, hvad der endnu ikke, som hun sagde,
								var fortalt til Nogen: »Dette Barn er ikke som Andre! De smaa
								Uskyldige sove deres søde Søvn om Natten, men det giør hun ikke; jeg
								har seet det til min Forfærdelse, hun reiser sig! to Gange har hun
								gjort det, og den sidste Gang, det var paa Slaget tolv, gik hun hen
								ad Gulvet, lige til Døren, der satte hun sig ned, og trak Skjørtet
								op om Hovedet. »Lisbeth! i Jesu Navn!«
								raabte jeg, og saa styrtede hun som død om paa Gulvet. Nu har jeg
								foran Sengen lagt et vaadt Klæde med Hørfrø; træder hun paa det, saa
								vender hun om igjen; det har jeg lært af Faermoder. Ja, det Barn,
								hun er ikke af vor Slags!«»Aldrig gik hun isøvne oppe paa Gaarden,« sagde Trine paa det bestemteste, og havde Ret, men Madam Cathrinesen havde det ogsaa; hun havde seet
									Lisbeth reise sig af Sengen og gaae lige
								hen til Døren; men det Hele var en Comedie, som Madam Cathrinesen selv var Skyld i, thi da Elisabeth en Nat var vaagnet og havde reist
								sig overende for at see hen paa Perpendikkelen under Uhret, hvor
								Maanen skinnede, havde Madam Cathrinesen
								sagt ganske høit: »Jesus Mutter! nu staaer hun op og spøger!«
								Og det havde givet Elisabeth den største
								Lyst dertil; men da Cathrinesen nu ogsaa
								vaagnede og talte hende til, blev der ikke noget af den Nat, men
								derimod en følgende. Mand og Kone havde ogsaa snakket saa meget af
								deres Snak for det arme Barn, at det var nærved selv at troe, at det
								var en Trold. Aldrig havde Elisabeth før
								stirret saaledes med Øinene, som hun nu gjorde, da hun hørte, man
								lagde Mærke dertil, talte derom  og
								var forfærdet, og alt dette fandt hun, var artigt. Saaledes stode
								Sagerne.Moritz kom nu tilbage fra den gamle Baronesse, hvor dog Noget var
								udrettet.»Kjernen er god,« sagde han; »den holder sig fra vor Herre, Skallen har Verden givet Couleur.
								Underlig er rigtignok Konen! »»Jeg vil aarlig give to hundrede
								Rigsdaler til Barnet,«« sagde hun, »»men det er ikke for Barnets
								Skyld, det duer ikke, men for min Samvittigheds, og den giver jeg
								nok to Hundrede-Dalers Sedler. Er Lisbeth
								fjorten Aar, saa er det forbi, saa lad hende sørge for sig
								selv, og jeg veed, jeg har betalt min Entree for Løgne-Comedien,
								Faderen gav os.«« Sær er Konen,« vedblev han, »men hun er bedre end
								hun vil synes at være, bedre end Verden seer det.«»Ja, kjendte Folk rigtig hinanden,« sagde Trine, »saa dømte man ikke som man dømmer!«Degnefolkene vilde ikke beholde Elisabeth,
								ikke for to hundrede og endnu to hundrede Rigsdaler til. Hvor skulde
								Barnet hen? Madam Cathrinesen mente, at det
								kunde være en god Hjelp for Trine, nu hun
								blev gift, at faae de Penge.»Ih Gud bevare os!« sagde Trine; »det vilde
								rigtignok falde godt paa mig, om jeg kom og holdt Bryllup og havde
								en saadan lille Pige med; nei, ikke for al Verdens Guld! Saa kunde
								jeg ligesaa godt være blevet ved Dandsen! Skinnet, Madam Cathrinesen, det er det, man seer paa!«
								-Hedevig greb Broderens Haand: »Elisabeth er paa Alder med min lille
								Dreng; hun vil kunne sidde hos mig, som havde jeg ham. Broder! jeg
								tager hende, naar Du vil det.«Moritz saae venligt paa Søsteren, og Elisabeths Skjæbne var afgjort;
								hun skulde følge med dem til Halligerne.»Farvel!« sagde Trine, kyssede endnu engang
								Barnet, og bad det giemme vel paa Visebogen, hun havde givet det;
									Elisabeth hang sig om hendes Hals, græd
								og spurgte saa for tredie Gang: »havde Du kun Skoe og Vinger?«»Tænker Du endnu paa det?« sagde Trine; »ak,
								jeg var klædt som Guds Engle paa Theatret, og de have Klæder, som
								see ud som ingen Klæder.« Det er Skinnet, - var hun nær
								ved at sige, men sagde det ikke; hun kyssede Elisabeth, kyssede Madam Cathrinesen, gav alle de  Andre
								Haanden. »Vær nu et godt Barn,« sagde hun, »og kommer Du engang til
								Kjøbenhavn, saa skal Hansen sye Dig røde
								Støvler og jeg skal tage Dig hen i Comedien, at see »den grønne
								Sko«, eller »Rolf Blaaskjæg«. Du søde Barn! vi see maaske aldrig
								hinanden! jeg troede, Du skulde voxe op i den gode, gamle Gaard, og
								engang lukke Fruens Øine! Du er nu snart mere vildsom end jeg var
								- og Du skal langveis bort! saa langt, saa langt!«Moritz klappede hende paa Skuldrene: »det glæder mig at see, at En
								holder af den Lille; Gud lad mig faae det Gode i hende til ret at
								trives!«»Ja ogsaa hun, den lille Sjæl,« sagde Trine,
								»ogsaa hun, Deres Velærværdighed, har allerede Skinnet mod sig.« Hun
								nikkede, kyssede Elisabeth, kyssede nok
								engang Madam Cathrinesen, gav de Andre
								Haanden og gik for at holde Bryllup med sin Hansen.Hedevig tog lille Elisabeth ved Haanden, trykkede ogsaa sit Kys paa
								hendes Pande og lovede i sit Hierte, at være hende en god Moder for
								ham, vor Herre tog til sig. Og Barnet saae med de kloge, sjælfulde
								Øine paa den nye Moder; den virkelige laa allerede mange Aar i
								Graven; Ingen vidste Stedet, Græsset voxte hen derover. Elisabeths Øine vare fulde af Taarer, men
								disse gjaldt dog Trine, som ogsaa engang, -
								ja, det tænkte da Ingen paa, skulde blive hende en Moder, en
								Tilflugt, den eneste i hendes Forladthed. Saaledes saae man det ikke
								nu, thi Skinnet - »ja, det er Skinnet, man seer paa!« sagde Trine.Men vi reise nu med Moritz, Hedevig og den lille Elisabeth over til Halligerne, de
								stille Øer i den stormende Nordsø.Ende paa første Deel.Anden DeelI.Hvad der tildrog sig i Dagebüll.Klokken to om Morgenen kjørte ud af Flensborg
								en stor holstensk Kurvevogn, vel bepakket med Reisegods; i den
								sad Moritz, Hedevig
								og den lille Elisabeth; de maatte kjøre
								ved den Tid, for at være sikkre paa at indtræffe til Flodtid ved Dagebüll. Det var klart Maaneskin, men
								koldt. Skridt for Skridt kjørte de op af Banken, og meget raskere
								gik det heller ikke, da de kom ovenfor, hvor Egnen udstrakte sig i
								sandede Marker og Hedeland. Et langt Stykke var Landeveien, der
								havde opsamlet en Masse Regnvand, aldeles ikke Landevei, men en
								Canal, som Hestene vadede igjennem. Siden gik det frem i tungt Sand;
								sjeldent kom man forbi et Huus, sjeldnere øinede man et Kirketaarn;
								en klynkende Fugl hørtes langt borte, ellers var Alt eensformigt
								stille; ingen af de Kjørende talte, Hver sad hensunken i sig selv,
								den lille Elisabeth med Øinene paa Maanen.I aaben Baad vare de fra Fyen seilede til Als, og herfra kjørte over
								Gravensteen til Flensborg. Det deilige Skovland, Afvexlingen af
								Fjorde og Indsøer, høie Banker, grønne Enge og Lyngheder, de
								anderledes klædte Folk, det fremmede Sprog, alle disse nye Indtryk
								fyldte lille Elisabeth, medens de giede
								ligegyldige forbi Moritz og Hedevig, som kun tænkte paa, hvad de havde
								tabt i Verden.Kort før Dagningen naaede de det første Bedested, der laa i Udkanten
								af en lille Landsby. Luften blev imod Morgen endnu koldere end før.
								Krostuen, de traadte ind i, var høist uhyggelig; paa Bordet stod
								halvtømte Kruse og Glas, et Tællelys brændte med lang Tande i
								Jernstagen; Gulvet laa tykt bestrøet med fugtigt Sand; Pigen, som
								skulde sætte Liv i det Hele, stod halv søvnig, med Klæderne løst om
								sig og samlede op fra Gulvet nogle Breve, der vare faldne ned, hvert
								af dem lige saa kluntet forseglet, som lagt  sammen; de vare Alle sendte med Leilighed,
								det vil sige med Slagtere eller Bønder, som toge ind her; opstablede
								mod Vinduesruden, hvor Enhver fra Veien kunde læse Udskrivten,
								ventede nu hvert Brev paa, at den, der skulde have det, eller en
								Bekjendt af ham, maatte komme forbi, og at det saaledes, tidt efter
								Uger og Dage, dog kunde komme til sin Bestemmelse. Det Snegleagtige
								i dette indbyrdes Postvæsen syntes at hvile over al Virksomheden
								herinde denne Morgen; at faae gjort Ild paa og lavet en Skaal varmt
								Æggeøl, syntes at lægge sig saaledes hen i Fremtiden, at de opgave
								det til næste Bedested. Hestene havde faaet deres, og Kudsken
								lovede, at nu skulde det gaae rask fremad; senere vilde det ikke
								kunne skee, naar de kom ind i Marsken; Veiene der skulde være næsten
								ufremkommelige, sagde han, og Hestene vilde synke i til Boven;
								desuagtet troede han dog nok, der at bringe det til en halv Miil i
								Timen.Skyerne bleve mere røde, Maanen blegere, og Daglyset kom; man saae
								Fuglene over sig og til Siden Faar paa Heden, og endelig paa Veien
								enkelte Mennesker, de Fleste tilhest, ogsaa Fruentimmerne.»Moritz, Dagen bliver smuk!« begyndte Hedevig, ligesom drevet til
								Samtale ved at see om sig det opvaagnende Liv. »Hver Morgenstund er
								dog i Grunden en Gjentagelse af Skabelsen, saaledes som Bibelen
								fortæller os den; først seer man Luften, saa Vandet, Væxterne komme
								tilsyne, Himmelens Fugle og Markens Dyr, tilsidst Menneskene.«»Vistnok,« sagde Moritz; »Moses Bibel var
								Guds store Natur! i Ørkenen har han læst den; fra den fik han lige
								saa megen Viisdom som fra Ægyptens Vise og de Sagn, hans eget Folk
								gav ham!«Moritz sad igjen taus og saae hen for sig; Hedevig vilde tale, men
								standsede; Kudsken tog sit Posthorn frem og blæste saa ynkeligt, han
								kunde, men det var ikke Meningen.»Jeg forstaaer Tydsk!« raabte lille Elisabeth, da hun ved næste Bedested hørte Børnene tale. »Jeg
								forstaaer næsten hvert Ord!« og hun forstod det; thi det var Dansk,
								hun hørte. Her i hele Strækningen fra Flensborg ned mod Nordsøen,
								vexler Tydsk, Dansk og Frisisk; de tre Sprog slynge sig i hinanden;
								det Frisiske faaer Herredømmet i Marsken, hvor Friserne boe, dette
								ældgamle Folk, som allerede Herodot og Xenophon omtale som udvandret
								fra Persien.Det flade, grønne Marskland udstrakte sig foran; de lange, stille
								Canaler vare ved den langvarige Regn gaaede over, og hele
								Strækninger stode under Vand. Grupper af Faar viste sig paa de
								enkelte høiere grønne Pletter, over til hvilke Vogterne maatte vade;
								Bønder gik dybt i Vandet og afskare det ikke ganske modne Korn. Som
								et Jernbanenet over Sumpe og Enge strækker sig her, med lige Høide,
								de paa Diger opførte Veie; den Reisende maa ved Synet tænke paa
								Jernbaner, men med samme skuffede Følelse, som Karavanen i Ørkenen,
								der ved fata morgana seer Søer og Skove, hvor han veed
								kun er det øde Sand. Hele Digeveien var saa halsbrækkende, hullet og
								dyndet, at den egentlig slet ikke kunde kaldes Vei; hvert Øieblik
								vare Hestene udsatte for at brække Benene, og hvor de Kjørende mødte
								Andre tilvogns, var det et sandt Kunststykke at komme forbi hinanden
								og ikke vælte ned i Vandet eller i en Bønnemark. De enkelte
								Landsbyer her ligge sædvanlig med alle deres Huse i Række langs med
								Diget, hvorved de faae et udstrakt, betydeligt Udseende; alle Husene
								ere grundmurede og have store Diler, hvor Røgen søger ud af den
								store aabne Port; Huusløg og Grønt blomstrer henad de mosgroede
								Tage. Det Hele gjorde det levende, rørende Indtryk, Barndoms-Egnen
								altid gjør paa den Ældre. Moritz og Hedevig vare, som vi vide, fra Marsklandet,
								fra den holstenske Deel ved Itzeho; rigtignok tyder Land og
								Bygninger der paa en større Velstand end denne Strækning i det
								Slesvigske, som Broder og Søster nu passerede, en Bemærkning, de
								ogsaa stille gjorde; men det var dog Hjemmets Characteer, de saae,
								det var de kjendte skorsteensløse Huse med Gavlen ud mod Veien, og
								med den brede, aabne Port, hvorigjennem de saae ind i Stue, Kjøkken
								og Stald. Hvor ofte havde ikke Moritz og Hedevig, da de vare Børn, siddet og leget i
								den aabne Port, betragtende Svalen, som fløi ud og ind i Stuen, hvor
								ogsaa den havde sin Seng og sine Smaa. Broder og Søster havde i
								dette Øieblik samme Tanker, men de udtalte ikke disse.Mere end to Timer gik for Milen fremad; de stakkels Heste dampede og
								anstrængede sig; en tyk, fugtig Taage væltede frem mod dem; det var
								Havgussen, som den kaldes; dens bittersalte Smag trængte sig ind i
								Mund og Øine, og snart kjørte de som i en Sky, der var saa
								uigjennemsigtig, at næsten hver Kjørende og Ridende, der kom forbi,
								var ved at støde lige imod Hestene. Det vilde neppe  blive muligt, idag at komme fra Fastlandet
								til Øerne; efter al Rimelighed maatte der overnattes i Dagebüll, det lille Færgested, hvorfra man
								kommer til Badestedet Føhr.Det er ingen Snees Aar siden, at man i flere af de danske Kjøbstæder
								endnu ikke havde et egentligt Vertshuus, men maatte tage ind hos en
								eller anden i Næringsdrift siddende Borger, som besad Leilighed
								dertil og nok vilde have den Fortjeneste; sædvanligviis var det
								Apothekeren eller Kramhandleren. Den ubekjendte Gjæst fik Plads ved
								Familiens Bord, hvor Madammen nøiagtigt talte og beholdt i
								Hukommelsen, hvor mange Stykker Smørrebrød, og af hvad Slags, han
								spiste, for senere at føre det til Regning; det hørte nu til hvad
								Folk i vore beqvemt og vel indrettede Dage kalde den Tids Poesi ved
								Reiselivet, men som man dog bør være glad ved er forbi. I Dagebüll var nu hverken Apotheker eller
								Kramhandler at tage ind til, men derimod en velhavende
								Marsklandsbonde, en ægte Friser, stolt og selvkjær, Monark i sit
								Huus og med Bevidsthed om, at Dagebüll var
								den største By i flere Miles Omkreds.Dagebüll ligger tæt op til Diget, som beskytter By og Omegn mod det
								urolige Vesterhav. Vognen skrumplede hen over den forfærdelige
								Steenbro og holdt endelig for Kroen, om man tør give Gaarden dette
								Navn.En høi, bredskuldret Mand kom frem i Døren, saae paa dem, men uden at
								sige Goddag; han syntes fortrydelig ved at see Fremmede, han ikke
								ventede. Det var Verten selv.Moritz og Hedevig hilsede, men fik intet Svar. »Vi ville gjerne have
								de mange Sager under Tag,« sagde de.»Ja, see at faae dem!« svarede Verten, vendte sig og gik ind.Medens Kudsken spændte Hestene fra Vognen, der maatte staae ude med
								hele sin Oppakning og vel ogsaa stod sikker nok, gik Moritz med sin Søster og den lille Elisabeth ind i Stuen. Den var temmelig
								opfyldt med Fremmede, ophedet og uhyggelig; ved Kakkelovnen, der
								udmærkede sig ved sin Størrelse, sine blanke Messingkugler, og
								desuden var omgivet med halv vaadt Linned, der hang som Faner i et
								Gravcapel, sad et Par Qvinder med store Mandfolke-Hatte af sort
								Filt, og to Føhringer Piger med Sølvplader og store Sølvknapper i
								Livstykket; brogede Tørklæder laae turbanagtigt om deres flettede
								Haar. Verten havde igjen indtaget sin Plads for  Enden af Bordet, hvor al hans Opmærksomhed
								syntes henvendt paa Sidemanden, en svær Person i tyk rød Nattrøie og
								med en Vest saa besat med smaa Knapper i flere Rader, at Vesten saae
								ud som Bryststykket af en Husaruniform; et blaat uldent Tørklæde
								hang Manden løst om Halsen, store Guldringe, som de, Fruentimmerne
								bære, sad i hans Ører; Hænderne vare mærkeligt store og røde, Alt
								kolossalt, men derimod Talestemmen fin som et Fruentimmers; han
								rørte med en Beenskee i sit Kruus; det var den rige Hestehandler Petters, som skulde til Tønningen.Ingen gjorde Plads for Moritz og hans Søster;
								det var som om man slet ikke mærkede noget til dem; Moritz dreiede sig til Høire og Venstre, og
								da Døren stod aaben til den næste Stue, som førte ud i Kjøkkenet,
								hvor man hørte det brase paa Panden, gik han derud, fulgt af Hedevig og Elisabeth; han henvendte sig nu til Konen i Huset, der syntes
								at have meget travlt og saae vred og stolt ud.»Jeg er Præsten fra Halligerne,« sagde han.»Ja, jeg kjender ham nok,« svarede hun mut; »han har jo været her tre
								Gange før! Man kan da ikke røre sig i sit eget Huus!«Moritz taug taalmodig; Hedevig vidste snildelig ved en velanvendt
								Gaaen ind paa al den Uleilighed, Konen maatte have, al det store
								Slid og Slæb, der kunde være i et saadant Huus, endelig at bringe
								denne i en mildere Stemning, saa at hun indrømmede dem et lille
								Kammer, og det et med en Seng i. Denne var endogsaa ganske
								eiendommelig; Hovedgjærdet var det halve Roer af et strandet Skib,
								og Fodstykket var ægte Mahognitræ med Udsnidning; det var en Dør,
								som Havet ogsaa havde bragt, og nu tjente til at lukke for Benene af
								den Sovende; nøgne hvide Vægge og vaadt Sand paa Gulvet, det var
								hele Meublementet. Efter her at have lagt en Deel af Reiseklæderne,
								og, som man kalder det, gjort sig lidt istand, hvilket hos Moritz bestod i at afbørste sin Kjole, og
								hos Hedevig og Elisabeth
								i at ombinde Kappehagebaandene og sætte Haaret, besluttede man
								sig til at gaae tilbage igjen til den store Stue, hvor der paa en
								Bordende blev dækket for dem.Hestehandler Petters med den fine, skingrende
								Qvindestemme, førte det høie Ord, og det var om, hvad man mindst
								efter hans Næringsvei skulde være faldet paa, om Daaben, det vil da
								sige, om de gamle Kirkeklokkers Daab, ved hvilken der da baade var
								Faddere  og en Madamme, som sagdes at
								bære Klokken, ligesom man bærer Barnet. Ved samme Madam havde Hr. Petters en
								skjemtsom Historie, der var mere plat end vittig, og som han, lig
								alle snaksomme Folk, der, naar deres Fortælling gjør Lykke,
								øieblikkelig fortælle om igjen for det selvsamme Publicum, gjengav
								for tredie Gang idet Moritz, Hedevig og Elisabeth
								traadte ind. En Vognrumlen udenfor bebudede nye Gjæster, men
								Verten blev siddende og Hr. Petters hævede sin fine Stemme, thi
								Historien skulde fortælles ud.To i Sælhundeskinds-Pelse vel indsvøbte Personer traadte ind af
								Døren; det var Momme Levsen, den gamle Commandor, som han
								kaldtes, og hans Hustru. Det var netop de to betydeligste Sognebørn,
									Moritz havde paa Oland, og hans nærmeste Omgangsvenner. Saasnart Verten
								saae, hvem det var, reiste han sig lidt op, det var Folk af
								Betydning; Hr. Petters
								hilsede ligesaa fornøiet og lo af Grønlænder-Vamsen. Ægteparret
								var paa Hjemfart fra Husum, hvor deres
								eneste levende Søn, »der havde været saa dum,« som Commandoren
								sagde, »at studere,« nu var Byfoged og havde holdt Bryllup; der
								maatte jo Forældrene være med, ellers vare de ikke komne fra deres
								Ø.»Vi ere rigtignok blevne gjorte af!« sagde den gamle Kone; »jeg var
								som en Dronning! og hvor der var en Anretning! men Kapun forstode de
								ikke at fylde; det sagde ogsaa min Søn, Byfogden!«»Og vor Præst har vi der!« raabte Commandoren, idet han saae Moritz, »velkommen! velkommen! naa, hvor er
								Konen? hvor er Præstekonen til Halligerne? imorgen gjør jeg et lille
								Skrald for hende! Men kan jeg vise mig for hende første Gang i dette
								Overtræk? og Du Mutter - -!«Moritz trykkede hans Haand og sagde ham i faa Ord sit store Tab, og
								viste ham sin Søster og den lille Elisabeth.
								Commandorens leende Ansigt blev forlegent og alvorligt; uden at
								svare et Ord faldt han Moritz om Halsen og
								kyssede ham og trak saa ud af Stuen med sin Kone, der opløftede et
								Sorgens Skrig. De gik til næste Værelse og kastede der
								Sælhundebeklædningen, den Commandoren selv havde bragt fra Grønland,
								og som nu paa Husum-Reisen ret havde vist sig at være til Gavn.Da de kom tilbage til Stuen rakte Madam Levsen Hedevig Haanden, kyssede Elisabeth og fortalte om, hvad hun havde mistet i  denne Verden; alle hendes Sønner
								havde Havet taget, Alle paa den Ene nær: »min Byfoged«, som hun
								kaldte ham; og saa havde hun en Sønnesøn, Elimar, hendes Øiesteen, den smukkeste Dreng, det klogeste
								Barn, - det var Bedstemoderen som talte; han var nu ogsaa ude paa
								»den vaade Grav«, eller nede i den; det var hans første Reise,
								Grønlandsreisen! »Nej, Landjorden er dog en fast Grund«, vedblev den
								gamle Kone, »og den har ogsaa sit gode Brød og megen Glæde og
								Fornøielse! det er et Huus, min Byfoged har, det var et Bryllup!« og
								nu maatte hun fortælle om den Stads og om Dandsen. »Ja, min gamle
								Commandor dandsede ogsaa med; jeg gik kun een Gang rundt, de ere saa
								svære, de nymodens Dandse, og hvad ere de saa mod dem fra min
								Bedstefaders Tid? jeg husker dem endnu, uagtet jeg var saa lille, at
								jeg blev løftet paa Armen for at see det. Ved alle Fester var min
								Bedstefader første Dandser, han var Kongen, som det kaldtes. Alle
								vare de i hvide Skjorteærmer, Alle havde de Bjælde ved hvert Been,
								og naar han saa havde holdt Talen, der var paa Vers, saa gik Benene
								og Sværdene gik, for de førte altid Sværd med i Dandsen, og de
								sprang over Sværdene og satte disse i Stilling, saa at de dannede en
								Rose, og saa holdt de dem over sig som et Skjold, og Kongen stod
								ovenpaa og blev løftet høit op.«»Byfogden?« spurgte Petters, der ikke var
								fulgt med i Fortællingen og troede, det Hele var en Beskrivelse af
								Bryllupsdandsen i Husum. »Det var da Satan til D ands!«»Hvem taler om Byfogden?« svarede Madam Levsen; »jeg taler om gamle Dage, om min Bedstefader, om de
								gamle frisiske Dandse. Troer De, man nu dandser med Bjælder om
								Benene, eller gjør Roser i Dandsen?«»Der var Tanke i al vor gamle Brug,« sagde Verten; »det har nu ikke
								nær det Høitidelige som i ældgamle Tider. Jeg har altid syntes saa
								godt om de Dandse; nu til Dags, sving mig her, sving mig der! Tanken
								mangler. Og saa den skjønne Skik ved Brylluppet, at naar den unge
								Kone første Gang førtes til sit Huus, trak Manden sit Sværd, stak
								det ind i Straataget over Døren og lod hende gaae ind under det;
								Ægteskabssværdet var draget over hende!«»Er Du nu kommet ind i den Passiar?« sagde en Stemme fra Kjøkkenet;
								men han lod sig ikke forstyrre og blev ved: »og nu det gamle »Fenstern«, som reent er døet ud, ja forbudt
								ved Loven!«»Det synes jeg ogsaa maatte forbydes«, sagde Moritz; »det forekommer mig stridende mod al Ærbarhed at
								beholde en Skik som den.« -»Det var høist moralsk!« sagde Madam Levsen;
								»min Bedstemoder var en inderlig moralsk Kone, og hun fik sin Mand
								ved »Fenstern«. Man vidste jo, at naar Alle vare i Seng, gik de unge
								Karle hver til det Huus, hvor den boede, han vilde frie til;
								Kammervinduerne bleve aldrig lukkede, Frieren steg meget ordentligt
								ind i Kammeret og satte sig ved Sengen; der kunde han udtale sit
								Hjerte, og led hun ham ikke, havde hun jo Lov til at krybe under
								Dynen, saa langt hun vilde, og saa maatte han gaae sin Vei.
								- Jeg synes, at det er ikke mere stødende end de lange
								Forlovelser og det evige Kysseri, som følger med; det finder jeg
								umoralsk. Ikke et Kys fik de ved Nattefrieriet! jeg veed det, min
								Bedstemoder var en sanddru Kone!«Saaledes kom Talen mere og mere ind paa den gamle Skik og Brug i
								Landet. Udenfor drev endnu den tykke, raa Havtaage; der var ikke at
								tænke paa nogen Overfart, saalænge den stod paa; ved Natten vilde
								Maanen komme og den kunde maaskee faae Bugt med Havgussen; her i Dagebüll maatte altsaa Selskabet blive
								Natten over, og da man vidste det, sluttede man sig nærmere sammen.
								Talen gik om gamle og nye Tider; lille Elisabeth
								hørte efter med Barnets hele Nysgjerrighed, men hun forstod
								ikke det Sprog; træt og søvnig spilede hun sine Øine mere og mere op
								indtil de endelig lukkedes; hun sov saa fast som man sover i den
								Alder. Vi ville ogsaa sove her og først igjen vaagne op naar hun
								vaagner, og det var omtrent ved Midnat. Hun laa paa en Sæk og nogle
								Klædningsstykker, et Hestedækken var lagt over hende og det tæt
								foran den med Roer og Dør forsynede Seng, paa hvilken Hedevig og Madam Levsen
								havde lagt sig, halv afklædte; de sov begge To.Udenfor var det begyndt at blæse, Taagen delte sig og jog
								portionsviis forbi i Maaneskinnet; af og til oplystes saaledes
								Værelset. I det første Øieblik blev Barnet forskrækket ved at finde
								sig paa et fremmed Sted; hun reiste sig halvt op, og huskede nu hvor
								hun var, saae til Sengen, om Hedevig var der, og da hun fandt hende
								og den gamle Madam, der sov meget fast, blev hun rolig. Døren ud til
								Sidebygningen klapprede i eet væk, hvert Vindstød satte den i  Bevægelse, den var kun lukket med en
								Krampe af Seglgarn. Elisabeth reiste sig
								igien heelt op; hun maatte vide, hvad Døren feilede, og da hun kom
								derhen og rørte ved Seglgarnet, og Døren var af den Slags Døre, som
								heller springe op end forholde sig lukkede, foer den tilbage udad,
								saa at Elisabeth styrtede paa Hovedet ned,
								dog uden at støde sig, thi der laa Halm. Hun kom igjen op og saae
								sig lidt om; det var en stor Længe, hun var dumpet ind i; her stode
								nogle Vogne og midt imellem disse faldt en Straale fra Maanen ned
								paa Noget, der skinnede i Mørket som en klar Stjerne. Hvad kunde det
								være? Hun maatte vide det, hun maatte derhen; et Øieblik stod hun
								endnu tvivlraadig, giorde saa et rask Skridt - -Og vi ville ogsaa giøre et lignende, om kun nogle Timer frem.Det var Morgen; Hedevig og Madam Levsen vare oppe og Begge i høi Grad
								bestyrtede, thi Barnet var ikke at finde, hverken inde eller ude.
								Ingen kunde give nogen Oplysning om det, og dog havde der før Dag
								været Folk oppe her i Gaarden. Hestehandler Petters var før Dagning kiørt sydpaa, og omtrent ved samme
								Tid vare Reisende fra Føhr gaaede herfra til
									Tøndern. Madam Levsen
								var kort før Dag vækket ved at høre fra Længen tætved en stærk
								Hundegiøen; Døren fra Kammeret var blæst op, sagde hun, det trak
								slemt og hun var da staaet ud af Sengen for at lukke; ved den
								Leilighed troede hun at have seet lille Lisbeth
								ligge hvor der var redt for hende, noget, som dog ikke var
								Tilfældet, thi da var Elisabeth allerede ude
								i Længen. Man saae, at Barnet maatte uden Skoe eller Kjole være
								gaaet bort, men hvorhen? forsvundet var hun.»Ak, min egen lille Elimar!« sukkede Madam
									Levsen; »vor Herre veed hvor han er i dette Øieblik! tabe
								kunne vi Allesammen!« og nu, uagtet der ingen Grund var til at
								tænke, at ogsaa Elimar skulde være
								forsvundet fra Fartøiet, han var paa, eller Fartøiet med ham kommet
								noget til, kunne hun ikke lade være at tænke sig dette og udtale sin
								Angst; dog ligesaa hurtigt havde hun ogsaa Beklagelsens og Trøstens
								Ord for den ængstede Hedevig.Hele Formiddagen gik med Søgen og Spørgen, men uden Held; stille og
								dybt bedrøvede stode Broder og Søster, der var Intet mere at giøre.
								En ny Dag var lagt til Prøvelsens Tid for dem. Sorrigfulde stege de
								i Baaden, der skulde føre dem over til Oland; Flodtiden bød dem at komme afsted. Verten i Dagebüll og Strandcommissairen  overdroge de at udspørge hver Fremmed om
								Barnet, og derpaa strax sende dem hver Efterretning, der kunde lede
								paa Spor.Broder og Søster stode forude i Baaden; de talte ikke et Ord, Øinene
								vare heftede paa de mørke, svømmende Øer, Halligerne; den største af disse var Maalet.De hvide, bjergagtige Sanddyner paa Amrom
								løftede sig høit mod den mørke Luft; de flade Halligere laae som en Drift Søgræs, der er
								sat ud af Bevægelse. Havet væltede guulgrønne, grumsede Bølger, som
								Flodtiden bringer dem. Der maatte krydses, et Par Slag bleve giorte
								og Oland kom nærmere med sin By og Kirke;
								tydeligt saae man to Qvinder nærme sig Strandbredden, snart kom
								Flere til; hver Figur traadte heelt frem med Luften til Baggrund,
								saa lave ere Øerne, saa ringe Udstrækningen af selv den Største. Her
								er ikke et Træ, ikke en Busk, en Stikkelsbærhæk da undtagen, der
								sygelig skød sig frem i en Krog ved Præstens Gaard. Alle Byens Huse
								ere reiste paa et Bjælkelag og ligge tæt op til hverandre med smalle
								Slipper mellem sig; det er som om Storm og Vind have drevet dem nær
								sammen, tæt til Kirken, som Faarene til Vædderen. De smaa Vinduer
								sidde høit oppe, blaae og grønmalede skinne de og see ud, som hørte
								de hiemme fra en eller anden Kahyt.Fartøiet lagde ind paa en Side af Øen, hvor Havet havde giort et
								Indsnit. En Deel af de ventende Fruentimmer, Alle sort klædte, som
								Qvinderne ere paa disse Øer, bandt strax deres Skiørter op om sig og
								sprang saa ud i Vandet og bare Madam Levsen
								og Hedevig iland; Kommandoren og Moritz fik en
								Haandsrækning. Med stor Glæde og de hjerteligste Hilsener tog man
								mod de Hjemkomne; gladest var en halvgammel Pige; det var Keike, som tiente Moritz, Præstens Keike, som hun
								kaldtes; hun, som alle de Andre, vidste, at Moritz bragte sin unge Kone med, og ansaae Hedevig for at være det, uagtet hun ikke
								saae ud som Keike havde tænkt sig det; hun
								var jo en ældre Kone med et bedrøveligt Ansigt. Imidlertid hilsedes
								hun som Præstekonen af Keike og alle
								Qvinderne; de stode i Kreds om dem; Mandfolk var der for Øieblikket
								ikke paa Øen, de vare i Hyre til Holland og Grønland, eller ude paa
								Fiskefangst.Moritz sagde dem sin Sorg og sit Tab, og
								Kredsen, der nylig havde staaet leende og glad med et fornøieligt
								Velkommen, blev sørgmodig og stille. Og de gik hen mod Byen med en
								Taushed, en  Alvor, der stemmede
								sammen med deres Sørgeklædning, med den graa Luft over dem, med den
								sorte Farve, Havet i dette Øieblik havde, og med den stille, mørke
								Ø; de gik hen over det korte, stuppede Græs, der af Havet, som tidt
								ruller her hen over, har en egen Skarphed; nogle dyndede, store
								Pletter, noget henkastet Tang og et Par Grupper af Faar, var hele
								Farvevexlingen.Keike, som havde skyndet sig forud for de Andre, kom netop med stor
								Ilsomhed ud af Præstegaarden, idet Moritz
								traadte ind med den hele Skare af Sognebørn, thi ikke Een var
								blevet hjemme, uden en Feberpatient og et Par Børn, der sov. Han
								standsede Keike, der skiulte Noget under sit
								Forklæde og saae forlegen ud; det var noget Græs, hun bar bort; og
								hvorfor? hun rystede med Hovedet. To Bogstaver, M og C, Begyndelsen
								til Navnene Moritz og Caroline, havde Keike bundet af
								Græs, andet Grønt havde hun ikke; de to Bogstaver vare hængte op
								inde paa Væggen som Festhilsen til det unge Par; i de sidste Dage
								havde hun fornyet dem saa de vare ganske friske; en enkelt Asters,
								hentet ovre fra Føhr, var stukket ind over hvert Bogstav. Den Stads
								havde hun nu skyndt sig med at faae bort.Døren stod aaben til Stuen; det nys blaatmalede Paneel gav den et
								muntert Udseende; her stod Claveret, Moritz
								havde kjøbt til Caroline; det skulde
								have været hendes første Overraskelse, naar hun kom; oven over det
								hang hendes Billede, ungt og livsglad, som hun var. Moritz blev staaende foran det, ingen Taarer
								kom i hans Øine, men han blev liigbleg, og vendte sig derpaa om til
								sin lille Menighed, der, som sagt, var fulgt med ham; selv
								Kommandoren og hans Frue stode der, Stuen og Gangen vare fyldte med
								Mennesker.»Saa glad, saa lykkelig saae hun ud!« sagde han. »Hun var mit Bedste
								paa denne Jord, og vor Herre tog hende fra mig! hans Villie er den
								rette, selv hvor vi ikke begribe den. Gud har prøvet mig tungt,
								taget fra mig hvad jeg heldede mit Hoved og mit Hierte til, for at
								jeg skulde helde mig fastere til ham, for at jeg i min Sorg skulde forstaae Andres. Som til Job kommer Sorgen og Ulykken til os, at vi
								kunne forstaae Gud, os selv, hiin og denne Verden!« Og han talte til
								dem om sin Søsters lille muntre Dreng, som vor Herre havde taget til sig, han berørte denne
								Morgens Begivenhed, hans Angst og Uvished om den lille Elisabeth. »Med Job
								maa jeg sige: den Haand,  som
								trykker mig, er svarere end mine Suk! men jeg veed, at den Haand vil
								igien kunde udføre det til det Bedre. »En Fattig skal ikke glemmes
								evindelig!«* Og hans Tale, der strømmede ud fra den inderligt
								bevægede Sjæl, blev mere og mere Guds Røst, den lille Stue blev en
								hellig Kirke, Menigheden stod i from Andagt, og da Moritz sluttede med Psalmens Ord: »Vor Gud
								han er saa fast en Borg!« faldt alle Stemmer ind i Sangen.Det var Indtrædelsen i det nye Hjem.II.Kommandorens Huus.Et Par Dage vare gaaede og endnu hørte man Intet om lille Elisabeth. Og dog var hun i bedste
								Velgaaende; vi ville snart see hende, høre hendes Eventyr. Men for
								at høre det, for at see hende vel inden fire Vægge, som man siger,
								maae vi besøge Kommandoren; her træffe vi som Giæster Moritz og Hedevig.
								Middagsmaaltidet er endt, den store blankpolerede Kaffekiedel staaer
								paa det gamle, udskaarne Bord.Ingen Genre-Maler kunde finde et bedre Motiv til en velhavende
								Halligers hyggelige Stue, end denne var det; under Loftet hang, med
								heel Takkelage, en Model af »Brakanden,« det Fartøi, Kommandoren
								havde ført; paa hver Side af samme, svævende i Silkebaand, der nu
								var noget afblegede, to store Glaskugler, hvori afspeilede sig i
								Migniatur hele Værelset, ja en Deel af Kjøkkenet med, thi Døren
								derud til stod aaben, og Kobbertøiet var saa blankt i Tinrækken. Man
								saae Stuens ene Væg pyntet med Skilderier, allesammen Skibe; man
								saae det store Maleri med Stammemoderen Ose,
								der var saa godt som et heelt Betræk, alle de rokokkos Meubler og
								især den store Opsats, der saae ud som en Prædikestol; ikke at tale
								om Selskabet selv, Kommandoren i Lænestolen med sin lange Pibe, Moritz i Sophaen, der havde forgyldt
								Læderbetræk, begge Fruentimmerne * Psalme 9, 19. paa Stole, hvis stive, høie Ryg
								indbød til at sidde rank. Geranium og Huusløg blomstrede i de smaa
								Vinduer; Bøger laae paa den lange Reol, som strakte sig i hele
								Stuens Brede. Paa Gulvet hoppede en sort Allike, der lød det Navn
									Claus og idelig fremskrattede de Ord:
									»Claus gaaer paa Loftet med Piltitzl« Det var Alt, hvad han vidste, men
								det var hans Hverdagshistorie; den omtalte Piltitz var en gammel Kat med hvem han levede i det
								inderligste Venskab, og daglig gik Tour med, snart paa Gaden, snart
								paa Loftet; det Sidste syntes at være det Interessanteste. I de to
								Glaskugler havde man saaledes her paa engang i Afspeiling, foruden
								Commandoren og hans Frue, hele deres huuslige Omgivelse og Omgang.Alt var vist frem, Alt oppe og nede; Commandoren havde præsenteret
								sin Liigkiste, den han for længe siden havde bestilt og færdig:
								»rummelig og stor,« som han sagde, »med Høvlspaans Madrasser.«
								Daglig tog han sin Middagsluur i den og forsikkrede: »Køien er god
								og veltjæret, men den skal jo ogsaa holde længer ud end jeg!«Madam Levsen havde vist dem sin Elimars Billed, klippet i Silhuet, en
								skrækkelig fiirkantet Klump; det skulde ligne vel, kun at han var
								meget deiligere; »og saa morsom er han«, sagde hun; »mig kalder han:
								»»gamle Krydser««; det er fordi jeg dægger om ham! Han er uendelig
								elskelig!«Af Alt hvad som fremvistes, interesserede dog mest den store
								Træ-Opsats med de udskaarne Engle og Guds Moder i en Sky, hvorfra
								gik lange Straaler, Alt af Træ; Prædikestolen blev den kaldet, og
								den havde været det. Under den var Commandoren som spædt Barn bleven
								døbt, under den havde han og hans nu gamle Kone siddet som unge
								Brudefolk. Den var fra den af Sandflugten ødelagte Rantum Kirke paa Sylt.»Tre Gange blev Kirken flyttet ind i Landet,« sagde Commandoren, »tre
								Gange blev Byen flyttet ind, og det var saa stor en By, at den
								engang i Storm mistede flere end to hundrede Baade. Sandstormen
								driver indad og Søen løber bag efter og tager bort; den vil tage os
								Allesammen naar vi ere i vor Grav. Men jeg har ikke noget imod at
								gaae tilsøes!«»Tal ikke saa ugudeligt til hans Velærværdighed,« sagde Konen; »Vor
								Herre holde sin Haand over vor lille Ø, og det kan han; vi  have kun Havet at kæmpe imod, men
								paa Sylt have de Sandet med. Jeg glemmer
								aldrig vor sidste Kirkegang i Rantum Kirke; det var 1801, da
								Engelskmændene laae for Kjøbenhavn. Sanddynerne vare forfærdeligt
								tagne til om Kirken, den laa ligesom i en dyb Dal; Nat og Dag drev
								Sandet hen til Murene, det trængte giennem de lukkede Vinduer og
								Døre, det dyngede sig op paa Gulvet og i Kirkestolene. Da holdtes
								den sidste Gudstjeneste, og til den maatte vi gaae ind ad Vinduerne;
								Sandet laa lige op om Alterbordet, hvor de store Voxlys brændte.«»Min Fader kiøbte Kirken,« sagde Kommandoren; »Alter og Prædikestol
								bleve satte op i min Kahyt, og gik med over Nordsøen. Jeg gav
								Alteret til en Kirke i Grønland, Prædikestolen staaer der.«Saaledes knyttede sig til ethvert Stykke i Værelserne en Historie,
								den Betydeligste maaskee til Bedstemoderen Ose, hvis Billede forekom Moritz at
								ligne ganske mærkeligt den gamle Baronesse i Fyen. Ja, det var hende, Træk for Træk, men i frisisk Dragt,
								Rødt og Hvidt, med den store, rummelige laadne Pels, hvortil syv
								Faar maatte levere Skindet; paa Hovedet havde hun en Kasket af hule
								Sølvæg, sammenføiede som Skiællene paa en Fisk. De fik imidlertid
								ikke dennegang Historien, der hører til et af de smukkeste Sagn fra
								disse Egne; Kaffeen var bragt ind - og med Kaffeen fulgte
								andre Historier; man kom fra Føhr til Grønland, og saa til Varde og til China, som det gaaer
								i en Samtale, men hvert Stykkes Historie var dog berørt, paa eet
								nær. Vi have forglemt det Vigtigste her i Huset, det Vigtigste i
								hver nogenlunde vel indrettet Bolig paa disse Øer, vigtigere end
								Ovngrøden*, der ved den langsomt brændende Ild koger sig selv om
								Søndagen, medens de Alle ere i Kirke, - det var Husets Kikkert, der havde sin Plads over Døren.En Kikkert bliver her et forunderligt aandeligt Vækkelsesmiddel; den
								er Budstikken fra det Liv, som rører sig paa Havet. I Storm og
								Stranding kommer den frem og fortæller om Død eller Redning; ved
								langvarig Østenvind, naar Havet er blæst bort milevidt i Ebben, og
								Rudera af undergaaede Byer, Skrogene af strandede Skibe,
								Hvalfiskeskeletter, Havnepladse, Kirkemure og Begravelsesstene rage
								spøgelseagtigt op af det hvide Sand, er det et Skuespil, rigt og
									* O'enbras, »Ofenbrei«, af Melk og
									Meel med Fleskestykker. forunderligt, med Kikkerten at drage
								den undergaaede Verden nærmere, og faae ud, hvad hvert Stykke har
								været; ikke at tale om den daglige Fornøielse, at see, hvad Nation
								det Skib hører til, som nu viser sig som et Punct i Horizonten,
								eller at see ud paa de smaa Fartøier, der krydse fra Dagebüll. Kikkerten var det, som nu, de sad
								om Kaffebordet, blev taget ned; »den kunde hale,« sagde Commandoren,
								lagde den mod et lavt Skabhiørne og stillede den for Moritz.»Man seer hver Mand, man kan kiende dem, see hvert Tougværk, Alt hvad
								de have ombord.« Men hverken Commandoren eller Moritz saae dog, hvad der vilde have overrasket og
								fornøiet mest, en ganske lille Matrosdreng, der sad mellem nogle
								Tougruller; den Lille havde gule Flonels Buxer, lang Trøie af samme
								Couleur, og paa Hovedet en strikket Hue; det var lille Elisabeth, hvis Eventyr vi skulle høre, men
								endnu seilede hun. Kikkerten var igien hængt over Døren, Hedevig blev paanødt den tredie Kop Kaffe,
									Claus havde for fierde Gang hoppet
								Commandoren paa Skulderen og sagt: »Claus
								gaaer paa Loftet med Piltitz«, da Keike styrtede ind i Stuen med den lille
								udklædte Matros og skreg: »Barnet er kommet og her er det!«»Vor Herre være lovet!« udbrød Hedevig og løb
								hen mod Elisabeth, der begyndte at græde og
								krybe sammen, som forestod der mere end et mundtligt Foredrag. En af
								Søfolkene ventede udenfor Døren; hans Besked og hvad de efterhaanden
								fik ud af Barnet, ville vi forstaaeligen sætte ud fra hinanden og
								forøge med Biomstændigheder.Man siger, at Troldens Guld og straalende Juveler forvandles i
								Menneskenes Hænder til visne Blade, Glasstumper og Kul; saaledes
								viste det sig, at den paa Gulvet straalende Stierne, der lokkede
								lille Elisabeth, var ikke andet end en
								Flaskehals, som Maaneskinnet faldt paa giennem et Hul i Taget; hun
								tog ganske forventningsfuld om det lysende Glas, der idet hun
								berørte det, tabte sin hele Herlighed. Men hvad der endnu var værre,
								en Hund styrtede med stærk Gjøen frem tæt foran; den foer op af
								Søvne, og vilde, havde den ikke ved en Strikke været bundet til
								Vognhjulet, faret paa hende; hun skreg og Hunden giøede endnu
								heftigere; den stod lige imellem hende og Døren til Sovekammeret;
								dens Øine skinnede i Mørket som Ildkugler; forskrækket krøb hun op i
								den nærmeste Vogn, det  var Hr. Petters, Hestehandlerens; hun puttede sig
								ned i Høet netop i det Øieblik, Kommandorens Frue, vækket ved
								Hundens Gjøen, stod op, fandt Døren aaben og troede, det var Skylden
								deri. Hunden vendte sig nu mod hende og gjøede ad den Kant, og da
								Døren lukkedes og Elisabeth forholdt sig
								stille, lagde den sig med lurende Blik og Knurren. I hvor angst den
								Lille var, faldt hun dog i Søvn, ja sov snart saa fast nede i Høet,
								at hun slet ikke mærkede, at Karlen kom og spændte Hestene for, at
								Hr. Petters satte sig op paa Sædet og
								rullede afsted paa Diget langs med Havet sydpaa.Det var lys Morgen da Hr. Petters holdt ved
								en Kro i Marsklandet; han vendte sig for at lægge sin Pidsk paa
								Sædet, da Elisabeth i det samme stak Hovedet
								ud af Høet.»Hvad er Du for en Gavtyv?« var Petters
								første Udbrud, og han løftede Pidsken; Elisabeth skreg af Skræk. - »Hvem har puttet Dig
								i Vognen?« sagde han med sin fine, skrigende Stemme, og trak hende
								op af Høet; »ingen Klæder paa! hvem har puttet Dig ned? Vil Du
								svare, Tøs! troer Du, jeg lader mig narre saadanne Vare paa?«Hun forstod ham aldeles ikke, men at han var vred, saae hun.Pidsken kom igjen iveiret, men Vertshuuskonen stillede sig imellem og
								begyndte paa en Examination, som var endnu mere uforstaaelig for
								Barnet; Verten lo, klappede Hr. Petters paa
								Skulderen og forsikkrede ham: »En faaer Godt og En faaer Ondt af
								Natten! I fik inat en Unge og jeg fik forleden Nat et Stykke høit
								Marskland, der drev op paa min Grund.«»Saa kan jeg faae hende der paa Græs!« sagde Hr. Petters ærgerlig og begyndte nu paa Platttydsk og saa paa
								Frisisk at spørge hende ud. Tilsidst fik Krokonen, der slog ind paa
								det Danske, saa meget ud, at hun, bange for en stor Hund, der vilde
								bide da hun skulde ind i Kammeret, hvorfra hun kom, var krøbet op i
								Vognen. Hr. Petters erindrede sig nu, at en
								lille Pige var kommet til Dagebüll med
								Præstens og tiisidst kom da Alt i det Klare.Barnet rystede af Angst og Kulde, hun stod halv paaklædt og uden Skoe
								midt i Sølen, hvor hun var stillet. Krokonen fik hende ind og søgte
								nu at faae lidt Tøi til hende; men der var ingen Smaapiger i Huset,
								Fiskerens Søn maatte derfor give hende Trøie og Buxer, og indtil
								videre lod man hende gaae i dem. Med første  Leilighed til Dagebüll
								skulde hun sendes tilbage. Krokonen forudsagde, at da Hr. Petters saaledes var uventet kommet til en
								lille Datter, vilde han snart ogsaa uventet komme til en stor Kone,
								thi de To fulgtes altid ad, snart kom den Ene først og snart den
								Anden! og der gantedes og der blev talt hvad de kaldte morsomt, og
								som Omqvæd lød ideligt: »I maa see mit Stykke høie Marskland; det
								kommer lige fra Skotland eller Island.«Den Vinding af Land, Havet havde givet ham, var hans Tanke og
								Stolthed. »Das hohe Moor«, som det kaldes, to svømmende Øer, var
								lagte til hans Grund. Efter Folketroen kommer dette fra Island eller
								fra Skotlands Kyst, men det er simplere at forklare, og dertil det
								eneste Rigtige, at det er Dele af det undergaaede Friisland, som af
								Havet selv er løftet fra dets Bund, hvor det laa, og som komme
								drivende op og blive siddende paa Sandbankerne.Hr. Petters maatte see det, enhver Reisende,
								som i de Dage kom til Kroen, maatte derud og især tøve ved nogle
								røde Muursteen og et Stykke Tømmer, der sad fast i Grunden; det
								havde været Huus og Gaard, sagde Verten, og løi maaskee ikke. Elisabeth var i to Dage over ti Gange paa
								»det høie Marskland«; Krokonen gav hende Forklaring paa hvad hun
								saae, og det var af et saadant Indtryk paa hende, at dette, mere end
								den Episode, at hun blev borte for Moritz og
									Hedevig, her maa fortælles. Den lille
								Begivenhed lagde et Frø i hendes Sjæl, som vi senere skulle see
								springe ud igjen som Blomst paa hendes Livstræ. Og efterat Dette er
								sagt og antydet, ville vi lade hende tage Afsked igjen fra Kroen, og
								det med den første Aalevogn, som gaaer til Dagebüll. Hun kom der i Fiskerdrengens Klæder og gik
								derfra med Fartøiet til Oland, hvor hun, som
								vi vide, modtoges med Overraskelsens Glæde, selv af Claus, der sagde, hvad han kunde sige:
								»Claus gaaer paa Loftet med Piltitz.« Denne alene laa uden synlig
								Deeltagelse i Lænestolen; han plirede med Øiet engang og bevægede
								det ene Øre, det var hele Høfligheden. Hedevig
								græd, men var oplivet og snaksom, imod al Sædvane; ogsaa Moritz kom i en glad Stemning; Kommandoren
								forlangte, at der skulde laves Punsch; Sømanden, der var kommen med
									Elisabeth, det var jo Jap-Lidt-Piders, skulde have sit Glas med; og Punschen
								blev lavet, og drikkes maatte den og Skaaler skulde udbringes.
								Kommandorens  Frue mente, at man ikke
								maatte glemme lille Elimar, hendes Glæde og
								Trøst. »Naar han nu bare ikke sidder i Tønden oppe i Masten!« sagde
								hun; »jeg holder ikke af det!«»Men er han der, maa han sidde!« sagde Kommandoren; »skjøndt Du jo
								nok kan begribe, at nu er Fangsten forbi, at de maa være nærmere os
								end de ere Grønland. Og sad han ogsaa i Tønden, saa sad han godt!
								jeg har tidt siddet paa Vagt i den, der oppe i Masten, og kiget
								igjennem Hullerne efter Hvalfiskene; man sidder lunt for Vind og
								Kulde, og artigt er det at see, naar Hvalfiskene saa komme og give
								en Allee af Vandspring gjennem Næseborene; for de svømme i Geledder,
								Han og Hun Side ved Side, Ungerne bag efter, og naar den nyfødte,
								lille Hvalfisk ikke kan følge med, saa tager Moderen ham op paa sin
								Hale. See, det vilde Du, Mutter, ogsaa gjøre! den ene Moder ligner
								den anden, selv om hun kun er Fedt og Tran! og saa nubbe de sig paa
								lisstykkerne, for de have ingen Redekam; man maa hjelpe sig som man
								kan! Tabe de Ungen, saa vende de strax om, selv om de have Harpunen
								i Livet, og slaae med Halen som de vare gale. Det vilde Du ogsaa
								Mutter, ha! ha! - Men kryds nu ikke for meget om Drengen naar han
								kommer; Ret har han i at skjælde Dig ud for en Krydser, skjøndt det
								ikke viser stor Opdragelse.«»Han er den sødeste Dreng paa Jorden!« sagde den gamle Kone, »og Du
								fortjente mindst at være hans Bedstefader!« og saa trak hun sin
								Gamle i Øreflippen og fyldte Punscheglasset, medens Moritz reiste sig for at bryde op og Keike viste sig i Døren med tændt Lygte, for
								at lyse sit Herskab hjem gjennem de smalle, bælmørke Slipper.III. En Søndag.Søndag vare alle Folk paa Øen i Kirke, ogsaa lille Elisabeth, hvis Øine og Tanke som indespærrede Fugle fløi
								ustadigt omkring, snart til Konernes eiendommelige Sørgeklædning, de
								lange Liin,  der halvt skjulte
								Ansigterne, snart til Sanct Nicolai, Skibenes Patron, der, skaaret i
								Træ, malet og forgyldt, stod stillet op foran i Choret, og endelig
								til de to Portrætter af Kongen og Dronningen, der, med forgyldte
								Rammer om, hang, et paa hver Side af den halvudslettede Altertavle.
								Da Bønnen for disse og det hele kongelige Huus læstes fra
								Prædikestolen, vare alle Øine vendte derhen og Hver, i Styrken af
								sin Indbildningskraft, fuldstændiggjorde sig nu Konge og Dronning
								efter disse daarlige Steentryk, som Moritz's
								Formand havde ladet hænge op og selv efter Evne illumineret, da
								hos de Enfoldige den naturlige Steentryksfarve, hvidt og sort, vilde
								være af et »ilde Udseende.« Evangeliet: »Enkens Søn i Nain,« blev
								læst og Moritz overførte det i forstaaelig
								Tale paa Naturen selv, som nu blev skrinlagt, svøbt i Vintrens
								Liglagen; Stormen sang om dens Grav og Glemsel, men den Døde vilde
								vækkes til Liv igjen; og han overførte det paa Menigheden selv, der
								ved dens kjære Døde heri skulde høre Guds Røst: »græder ikke!«
								Opstandelsen udtalte han forvisset og trøstende. Her, som i enhver
								af Moritz's Prædikener, var der en
								Overførelse, en Sammensmelten af Bibelen og Naturen; han laante
								Udtryk af sin Menighed, Billeder fra dens Dont og Virken; idet han
								kjendte dens Sorg og Glæde, dens fælles Interesser, knyttede han
								disse til sin Tale, og denne blev forstaaet og fandt Indgang i
								Forsamlingens Aand og Tanke. Han øste ikke sin Prædiken af
								Evangeliet selv, men gav fattelige, levende Ord til de Tanker, som
								ved Læsningen af det maatte vækkes hos hver
								tænkende Tilhører. Naturen om dem og deres eget Livs Hændelser
								ligesom belystes af Dagens Evangelium eller førtes over i det, og
								naar da denne Tankebygning var reist, hængte han sin egen
								Begeistrings- og Fortrøstningskrands paa den, og Hver, selv den
								Fattigste i Aanden, gik da hjem med Noget.Lille Elisabeths Frelse var idag ogsaa
								berørt, og det havde især bevæget Keike; thi
								i faa Dage vare de To blevne kjendte med hinanden, som om de vare
								gamle Venner.»Nu skal vi ogsaa ud i Eftermiddag at fornøie os!« sagde Keike, og lovede Elisabeth at gaae med hende baade til den nye og gamle
								Kirkegaard. Det var meget fornøieligt.Haand i Haand vandrede de fra Landsbyen hen over Øen, der neppe er en
								Fjerdingvei; nogle Faar trippede om paa det lave Græs,  de bleve klappede, dem blev der talt til,
								og saa gik man videre hen imod Havet, hvor den gamle
								Kirkegaardsplads var, og hvor Brændingen ved hver Storm skar Stykker
								fra Skrænten; denne var lav, og rundtom stak Stumper af Liigkister
								og hele Menneskeknokler frem. Keike krøb ned
								til den laveste Pynt og opsamlede i sit Forklæde de Been, der ellers
								snart maatte skylles væk; dem vilde hun bære op til den nye
								Kirkegaard og lægge i Jorden der, saa vare de dog i Ro saalænge, til
								Havet engang naaede derop. »Her vilde vi ikke være ved Nattetid!«
								sagde hun; »her sidder tidt den sørgende Enke, som hun kaldes;« og Keike fortalte, at det ikke var Spøgelset af en Død, nei,
								det var Skikkelsen af den levende Kone, hvis Mand var druknet ude
								paa Havet. Mangen Sømands Kone havde seet sig selv sidde her ved
								Stranden sørgeklædt, vridende sine Hænder, og da vidste hun at
								hendes Mand var død, hun havde jo seet sig selv som den sørgende
								Enke.Saadanne og flere Historier fortalte Keike
								for at gjøre Spadseretouren behagelig, og vendte saa om til den
								nye Kirkegaard, hvor hun tog en Spade, nedgravede Dødningebenene,
								hun havde samlet ved Stranden og læste et »Fader vor!« over dem. Lille Elisabeth førte hun fra Grav til Grav, thi Keike forstod at læse Indskrifterne og
								kjendte alle Gravene; paa enkelte var opreist en stor, noget flad
								Steen, hvori var hugget, foruden Indskriften, den Afdøde selv,
								svævende i Skyer og modtaget af Forudgangne. Der var mange rørende
								og mange saare kortfattede Indskrifter; enkelte toge sig høist
								curiøse ud, men det faldt ikke Keike ind.
								Her læste man paa en Liigsteen, at foruden Manden selv, hvilede her
								Benene af hans endnu levende Kone. Hun havde selv sat Indskriften,
								saa maatte den jo være sand. En anden Steen var reist for en paa
								Havet omkommet, aldrig fundet Styrmand og hans efterladte Børn;
								Dødsaaret for dem manglede, men der stod Plads aaben, at det kunde
								sættes til.Alle Gravstene vare halv overtrukne med en fugtig Grønhed; ikke en
								Blomst fandtes, et Par Buxbombuske vare de eneste Væxter, man saae,
								og disse vare halv gaaede ud; derimod stode et Par Børnegrave med
								smuk mosaikagtig Indfatning af Conkyllier og runde, af Havet slebne
								Stene. Der laae »Jap-Lidt-Piders« syv Børn,
								sagde Keike; men hvem var »Jap-Lidt-Piders?« jo vist, det var Sømanden,
								som havde bragt Elisabeth hertil fra Dagebüll, og hos Kommandoren  fik sit Glas Punsch, saa deiligt, som Madam
									Levsen kunde lave det. I Præstegaarden
								sagde Keike, da de kom hjem, at de havde ret
								fornøiet sig, de havde været paa begge Kirkegaardene.Dybt Indtryk paa Elisabeth havde især de Ord
								gjort, at paa den nye Kirkegaard var de begravne Been dog i Ro til
								Havet naaede derop. Altsaa kunde Havet komme derhen, komme lige til
								Præstegaarden, ja løbe ind i Stuen; hun spurgte Keike derom, og Keike svarede med
								stor Rolighed, at det kunde skee naar det skulde være, og hun
								fortalte da, hvad hun godt vidste om gamle Dage: at for mange
								hundrede Aar tilbage havde alle Øerne her rundtom været een Eneste,
								men Havet var kommet og havde slugt Byer og Kirker; Folk havde
								svømmet om paa Bjælker og Tømmer, Vugger vare drevne om med smaa
								Børn i. Da var Landet blevet til mange Øer; men siden efter var den
								ene Ø skyllet bort efter den anden, eller bleven mindre og mindre;
									Føhr og Sylt
								havde dog endnu udgjort eet Land, og der var en stor By, Rungholdt, hvor Menneskene vare saa
								ugudelige. Nogle fæle Folk der drak en So fuld, lagde den i Sengen
								og sendte Bud efter Præsten, at han skulde give denne Syge
								Sacramentet, og vilde han ikke, skulde han kastes i Vandet; medens
								de raadsloge, slap han bort, men paa Veien hjem mødte ham ved en Kro
								to ugudelige Karle; de tvang ham at følge med ind i Skjænkestuen og
								fortælle, hvor han havde været, og da han fortalte dem, hvorledes
								han havde været til Spot, saa loe de og fratoge ham Æsken, hvori
								Sacramentet var og hældte Ø1 i den: »for var Gud der,« sagde de, »saa skulde han have lidt at drikke.« Da
								Præsten fik den tilbage og slap bort, bragte han den til Kirken og
								bad Gud straffe de Ugudelige. Om Natten, han laa i sin Seng, blev
								han af Gud varet om, at forlade Landet iilsomt; og da begyndte Storm
								og Høivande; hele Rungholdt og syv Kirkebyer
								sank, og kun Præsten, hans Pige og to Jomfruer, som havde været i
								Kirke, undslap. »Slægten lever endnu,« tilføiede Keike, »det er Bakke Boyesens. Og vist er det, at engang før
								Dommedag vil Rungholdt hæve sig med alle dem
								deri op af Havet. Ved klart Vande øiner man endnu Huse, Kirketaarne
								og Møller; jeg har ikke selv seet det, for jeg lukkede Øinene, men
								det ringede for mine Ører, det var Klokkerne dernede, som gik.«Og lille Elisabeth sad ganske bleg og saae
								paa Keike, slugte hvert  Ord, som hun havde slugt Historierne hos
									Cathrinesens, Degnefolkene i Fyen. »Men
								kan Havet komme op til dette Huus og skylle os bort?« spurgte hun.»Det kan skylle Huset og os og alle Øerne bort; og det skeer engang,
								men det kan vare hundrede Aar til, og saa ere vi døde; det kan ogsaa
								skee endnu inat, men det skeer ikke. Ak! Havet er forfærdeligt! jeg
								har seet det, jeg har jo selv prøvet det i min Tid; det var Aaret
								1825, det var en Vandflod! Havet gik over alle disse Øer, Faarene
								maatte vi drive op paa Lofterne, og selv maatte vi derop, og Søerne
								sloge mod Væggene, saa Stenene løsnedes og Murene faldt ned; Havet
								gik lige ind igjennem Stuerne; hvor Bjælkerne ikke faldt sammen, sad
								Folk paa Taget, i to Nætter sad vi der og ingen Baad kunde komme til
								os fra Føhr, ingen fra Marsken; o! da den første Baad kom med Brød, med Vand,
								fersk drikkeligt Vand, det var, som vor Herre selv kom og sagde »»nu
								er Alting godt!«« og der stode Taarer i Keikes
								Øine, ogsaa i lille Elisabeths, men hos
								den Sidste var det af Skræk og Angst, thi hun saae det ligesaa
								levende, som det var i Keikes Tanker.Vi ville imidlertid gjøre Keike storlig Uret,
								om vi troe, at hun fyldte Elisabeths
								Indbildningskraft med kun skrækkende og ængstende Billeder; hun
								gav hende de deiligste Historier, dem Keike
								kjendte af trykte Bøger, ja en af dem, den om Jon-Præst, der jo var en frisisk Kongesøn,
								havde hun beholdt med selve Bogens Ord, hvilke hun gjengav; hun
								vidste om Hr. Peder med Sølvnøglerne, om Melusine
								og om Whittington, den i engelske Lord. Hvor Aftenen gik deiligt!Det var allerede Sengetid, da bankede det paa Døren; Madam Levsen selv kom her for at fortælle, at der
								var et Skib for Anker ude ved Seesand, og at
								i Kikkerten havde hun og Kommandoren selv seet, at det var »de tre Søstre,«, altsaa Fartøiet, som Elimar var ombord paa, han, det sødeste og
								klogeste Barn, Jorden eiede. Madam Levsen lo
								og var dog næsten i Taarer. »Bare dog denne Nat var gaaet!« sagde
								hun; »nu kan jeg jo ikke sove før jeg har ham i Stuen.«Det pikkede paa Døren.»Det er umuligt ham!« udbrød hun; »han kan ikke komme før imorgen.«Og det var heller ikke ham. Døren blev aabnet, og den tamme Allike, som var fulgt med Madam Levsen til Huset, hoppede ind; han havde
								kjedet sig udenfor og derfor med Næbbet pikket paa Døren; han sagde
								hvad han kunde sige: »Klaus gaaer paa Loftet
								med Piltitz!« og det blev sagt med et
								Udtryk, saa man skulde troe, at han ogsaa glædede sig til Elimars Ankomst, noget, han havde mindst
								Grund til, som Historien vil vise.IV.Elimar. -Et Vinterliv.
									-Dødsfare.Næste Dag stod Elimar midt i Stuen, og det
								var ikke den fiirkantede Klump, som paa Silhuetten, nei, en smuk
								fjortenaars Dreng med klare blaae Øine og lyst krøllet Haar, der
								stak af mod de af Vind og Veir stærkt brunede Kinder; en rask Dreng
								syntes han, lidt vel kaad kunde man ogsaa kalde ham. Sin første
								store Reise havde han nu gjort og var voxet underveis, voxet hele to
								Tommer; Maalet af hans Høide ved Afreisen stod paa Dørkarmen.»Han har gjort Grønlandsreisen,« sagde Madam Levsen; »ja man kan da ogsaa sige Amerika-Reisen, det
								kommer paa Eet ud; Grønland er landfast dermed, siger min Gamle og
								da Grønland er opdaget først af de Norske, saa er det da egendig os
								heroppe i Norden, der have opdaget Amerika, og ikke denne Kolumbus; men lad ham kun have den Ære, jeg
								har nu min søde Dreng! Kom og kys Din Bedstemoder!«»Kys Du Piltitz og lad mig gaae!« sagde Elimar med fortrædeligt Ansigt. »Det er jo
								ligesom om jeg var et Svøbelsebarn!«»O, Du Engleunge!« sagde Madam Levsen med
								halv udbredte Arme, lyksalig i at betragte ham; men Elimar gik hen til Vinduet og snoede
								Gardinfryndserne om sine Fingre, og da Bedstemoderen kom ham
								nærmere, gjorde han et Ryk, saa at det sagde »ritsch! ratsch!« der
								gik Gardinerne!»Ja, Du kunde blevet fra mig!« sagde Elimar,
								»nu har Du det at  sye sammen, saa
								er jeg da fri saalænge.« Og han tog Alliken, som hoppede paa Gulvet,
								og klemte den imellem sine Fingre; den skreg i Forskrækkelse: »Klaus
								gaaer paa Loftet med Piltitz!« og da Piltitz just laa tæt ved i Stolen, satte Elimar den forskrækkede Klaus lige ned i
								Hovedet paa Piltitz, og da Klaus spændte Been og Kløer ud, lod han
								disse, ikke just saa lempeligt, gaae hen over Kattens Pels. Det Hele
								var et Øiebliks Sag, men i dette Øieblik havde det raske, smukke
								Ansigt et Udtryk af Vildhed. Madam Levsen
								kjendte det nok, hun havde jo selv, kan man næsten sige,
								opelsket det. »Nu ligner Du Jes Jappenl« var Alt, hvad hun sagde, og Elimar forstod hende, men brød sig ikke
								videre derom; mod hende var han den uartigste Dreng, men det søgte
								hun at benægte for Alle, og for sig selv med. Alt havde hun gjort
								for at forkjæle og forqvakle ham. Naar han som Lille fortjente sit
								Livfuld Riis, hed det: »Barnet er sygt, ellers er han jo det
								mildeste og artigste Barn!« Bad hun ham i Anledning af et nyt Sopha-
								og Stolebetræk at tage sig iagt dermed, ikke at spilde sin Kaffe,
								saa flød den strax af Koppen hen over Stol og Sopha. Og da var han
								uagtsom, det søde Barn! Keike kunde ogsaa
								fortælle om Elimar, og den afdøde Præstekone
								kunde det, dersom hun stod op af sin Grav; hun vidste en Historie
								med Knald. Og hun og Keike havde ved den
								ogsaa sagt: »nu ligner Du Jes Jappen!« -Det var dengang Moritz's Formand levede, hvem Keike
								tjente; hun, Præstekonen og Madam Levsen
								sad og syede om et lille Bord, Elimar
								vilde just have dette, og da Præstekonen nægtede det paa det
								Bestemteste, gik Elimar hjem til Sit, tog
								Kommandorens altid ladte Pistol og gik saa tilbage til Præstens, og
								idet Fruentimmerne mindst tænkte paa det, skjød han Pistolen af lige
								over deres Hoveder, saa at de alle Tre styrtede om paa Gulvet, og da
								de laae der, tog Elimar Bordet og bar det
								bort i Triumph. Saaledes var han.Den Historie var gaaet, ikke blot til Føhr og
									Dagebüll, men heelt ind i
								Hertugdømmerne; dog til Kommandoren var den ikke kommet endnu; for
								ham skjultes næsten alle disse Characteer-Yttringer, som Madam Levsen kaldte dem. Kommandoren selv, i hvor
								meget han holdt af Sønnesønnen, indlod sig aldrig med ham, var mod
								ham ordknap, kort, han var Kommandor og Elimar
								Skibsdreng, og det gik allerbedst. Dog iaar var det ikke at
								skjule, at han med en ikke ringe Fornøielse hørte Elimar fortælle om Grønland og Grønlænderne,  dem han selv saa godt kjendte; men Elimar fortalte dog bedst for Præstens Keike og for lille Elisabeth, i hvem han ogsaa havde de mest opmærksomme
								Tilhørere. Grønlændernes Griserier, der bleve udmalede i al deres
								Ækelhed, interesserede særdeles Keike, som
								var Reenligheden selv; derimod Beskrivelsen af de svømmende
								Iisstykker, der saae ud som Kirker og Slotte, Hvalfiske, der
								sprøitede Vandstraaler ud af Næsen, og Kjøretøiet med ti til sexten
								Hunde for, var det Bedste for Elisabeth.
								Imidlertid klagede dog Keike, at Elimar var blevet kaad og næsviis paa en ny
								Maade, og at han allerede begyndte at tale om Kjærester. »Det havde
								han nok ogsaa lært af Jes Jappen!«Og hvem var Jes Jappen? Navnene vare frisiske og meget gode,
								men han, som bar dem, var kun ilde anseet, især hos Madam Levsen, og vilde blive det endnu mere,
								dersom Elimar fortalte sin sidste Historie
								med ham; men det var ikke noget at fortælle, syntes han. Jes Jappen var anden Kabysdreng paa Fartøiet »de
								tre Søstre«, og der, for sit onde Sind og raa Gemyt, flere Gange
								straffet; tilsidst havde man sat ham over paa et andet Fartøi, saa
								var man ham qvit! Han og Elimar havde kort
								forud været i Slagsmaal; Jes Jappen havde der brugt sin Foldekniv; det
								skulde Madam Levsen have vidst! men Elimar sagde det ikke; »jeg bankede ham jo,«
								tænkte han; »havde jeg havt min Foldekniv, havde jeg stukket igjen.«
									Jes Jappens Moder havde tjent Commandorens, men
								var som en daarlig Person bleven jaget bort, og Jes havde siden været grov mod Madam Levsen; hun havde seet Prøver paa hans onde Streger, sagde
								hun, og Udtrykket af det værste Onde, hun kjendte, paastod hun, laa
								i denne Drengs Ansigt. Derfor var hendes: »Du ligner Jes Jappen,« de haardeste Ord, hun kunde sige.
								At begge Drengene i Heftighed og gale Streger stode hinanden nær, er
								vist, men hos hvem den onde Spire var størst, eller kom til frodigst
								Udvikling, vil Tiden vise. Jes Jappen var Tjenestepigens Barn, fattig, uden
								Tilhold, Elimar var den velhavende
								Kommandors forkjælede Sønnesøn.Bedst kom imidlertid han og Elisabeth ud af
								det; den lille, underligt indesluttede Pige drog ham til sig, han
								følte sig her den Overlegne, den Beskyttende. - Tidt sad de To i en
								Baad og han roede over til de andre Halliger, selv til Føhr, ja endogsaa
								til Amrom; der gik de sammen i Dynerne og
								han hjalp hende at plukke Blomster og  samle Steen; de legede i det Smaa Ingomar
								og Parthenia*. De gik sammen til den
								gamle og nye Kirkegaard, sad hos Faarene paa Græsningen og kom i
								Besøg hos Fiskerne. Paa disse Vandringer havde Elimar ogsaa sine onde Øieblikke, Heftigheden bruste frem
								og gik derpaa over til slavisk Tilbedelse, til det inderligste
								Udtryk af Kiærlighed, af Lyst til at glæde hende igjen. Hun blev af
								de Fleste betragtet som et dvask Barn, og man fandt, at dette Dvaske
								med hver Dag tiltog; det mærkede Elimar ikke
								til; Børn i Almindelighed forstaae hinanden gjensidig bedst. Ofte
								sad hun, som det hed, tankeløs og ridsede med en Pind Streger i
								Sandet; det saae ud som en tom Leg, og Hedevig
								sagde ogsaa: »er det for en stor Pige at sidde saadan og skrabe
								i Sandet uden Tanke og Mening?« Men den var der! disse Streger og
								dette løse Sand bar en Fata-Morgana-Bygning, som ved Ord blev synlig
								for Elimar, ham forklarede hun den hele
								Herlighed. Det var et Slags Grundrids af det Slot og den Have, hun
								vilde lade opføre, naar hun blev stor og uhyre rig; Slot og Have
								skulde reises her ved Havet, men ikke paa Oland, hvor Pladsen var for lille, nei, ovre paa Føhr, Træer skulde hentes fra de fyenske
								Skove, Løvværk, som i Baronessens Gaard, voxe op af Murene lige til
								Skorstenen, Fløiel og Silke hænge paa Væggene, og Sølv- og
								Guldstager, som de paa Alterbordet, staae med tændte Lys hele
								Natten. O, det lod sig saa deiligt udtænke, saa tydeligt afridse!
								Det var Værelserne og Havens Gange, hun her tegnede i Sandet, og
								saae fuldførte, saae dem med Phantasien saa lyslevende og deilige.
								Idet hun en Dag saaledes bedst fortalte, sprang Elimar ind i Sandet, skrabede med sine Støvler til Høire
								og Venstre, saa at Alt gik i Eet og raabte: »nu kommer Havet! suh!
								buh! - der skyller det Hele!« Og for Elisabeth
								var det, som om han omstyrtede Virkeligheden; Taarerne stode
								hende i Øinene, men Elimar lo og raabte:
								»Havet kommer!« tog den store Pige paa sin Ryg og løb afsted saa
								stærkt han kunde; hun skreg, og da han satte hende ned igjen og saae
								Taarerne endnu løbe, spurgte han: »hvad græder Du for? Du er et dumt
								Barn! der var jo hverken Slot eller Have, det var Vrøvl altsammen!«
								og han løb og sprang med hende, til Sorgen var glemt. De vare nede
								ved Havet, netop hvor den gamle Kirkegaard laa; de saae paa Skibene
								langt * Halms »Sohn der Wildniss.« ude, smaa og store, og da fortalte
									Elimar hende, hvorledes hans Skib skulde blive udstyret; der maatte
								være Lukaf og Stormesse; det var noget Andet end hendes Slot, som
								hun kun tænkte sig, og som aldrig kom.»Men intet Skib kan blive saa stort som et Slot,« sagde Elisabeth; »der er intet Skib som den gamle
								Baronesses Gaard.« Og hun fortalte om Stuen, hvor de gamle
								Portrætter hang bag det levende Grønne, hun udmalede Slottet større
								end hele Oland, og saa stort var jo intet Skib.»Kjæmpeskibet er endnu større!« sagde Elimar,
								og fortalte om Spøgelseskibet, Sømanden her troer paa. »Det seiler
								ude paa det store Hav, det er større end nogen af Øerne her; Dækket
								er saa langt, at Kommandoren der er altid til Hest for at give sine
								Befalinger, Takkelagen saa uhyre, at naar unge Matroser kravle op og
								tumle sig deroppe, saa ere Aar gaaede hen før de blive færdige, og
								de komme ned som gamle Mænd med hvide Haar.»Men hvor faae de Mad fra?« spurgte Elisabeth.»I alle Blokhusene i Takkelagen ere Kroer, hvor de kunne tage ind;
									Jap-Lidt-Piders Fader har jo engang
								været ombord, da han var Dreng. De vare komne i det Farvand, som
								kaldes Kanalen, dernede ved England, og der
								er kun milebredt mellem Landene; derfor sad Skibet fast og de maatte
								smøre Kysterne med grøn Sæbe, og fra den Tid skinne de altid endnu
								dernede!« Og Elimar troede paa hvad der var
								fortalt ham. »Jeg træffer nok engang paa Kjæmpeskibet,« sagde han,
								»og jeg er ikke bange.«Da bad den lille Elisabeth ham med Taarer,
								dog ikke at gaae ombord, endelig ikke at komme hjem som en gammel
								Mand med hvidt Haar og hvidt Skjæg.»Men saa er Du jo ogsaa en gammel En, naar jeg kommer!« svarede han.
								»Kan du ikke begribe, der gaae ligesaa mange Aar for Dig? Du vil dog
								ikke have mig til Kjæreste!« Og han saae med et leende Ansigt paa
								hende, pillede imidlertid et Par løse Menneskeknokler ud af Jorden,
								hvor de ragede frem, og kastede dem langt ud i Vandet.»Det maa Du ikke!« sagde Elisabeth. »De skal
								begraves om igjen oppe ved Kirken.«»Maa jeg ikke?« gjentog han og søgte just op et af de Største; han
									 vilde lige kaste det, men lod
								dog være, idet han sagde: »Ja, vil Du være min Kjæreste, naar Du
								bliver stor? Det kan ikke vare saalænge til, og en Sømand skal have
								en Kjæreste! jeg er nu snart 14 Aar.« Han tog i det samme Elisabeth om Halsen og kyssede hende. »Du
								skal ikke snakke om det til de Andre, heller ikke til Keike, for hun vilde nok have mig til
								Kjæreste, naar jeg vilde, men hun bliver for gammel; Du derimod
								bliver tilpas; Mandfolket skal altid være ældre.«Og Elisabeth hørte paa ham som om han
								fortalte en anden Historie; men Kjærestefolk vare de, syntes hun, og
								hun holdt ham endnu fastere i Haanden.Og den ene Dag gik stille som den anden, og Efteraarsstormene blæste
								og Havet rullede hen over den flade Ø. By og Kirke laae som et Vrag;
								mange Dage vare Beboerne aldeles skilte fra Fastlandet og de andre
								Øer. Ved Flodtid, i Stormveir, var det forunderligt for Hedevig, hvem denne Natur var mest uvant;
								hun sov ikke for den tordnende Lyd af Havet og af Bølgerne, som i
								lange brudte Rullinger naaede næsten til Huset, mod hvis Muur hun
								ventede at et eller andet Skib skulde kastes.Hos Kommandorens gik ogsaa Alt i sit gamle Trit, paa nogle smaa
								ægteskabelige Stridigheder nær, som Elimar
								gav Anledning til. »Vildkatten bliver for gal!« sagde
								Kommandoren; men Bedstemoder vidste altid at finde noget
								Fortræffeligt i hvad Drengen gjorde, eller at vælte Skylden bort;
								det gjorde hun selv da Bedstemoderens, Oses
								Billede fandtes med udstukne Øine. »Det var Orm,« sagde hun,
								»som havde saa akkurat gnavet to runde Huller i Øinene paa det gamle
								Portræt.« Ogsaa mellem Klaus og Piltitz var ved Elimars
								Spilopper blevet et noget spændt Forhold, der endte sig
								tragisk. Den gamle Kat havde ikke Hoved nok til at indsee, at Elimar havde hele Skylden og den arme Allike
								aldeles ingen; det var jo i Forfærdelsens Krampe at Klaus strakte Been og Kløer, og det var Elimar, der lod dem som Redekam gaae hen
								over Piltitz's Ryg; men Piltitz var ingen Tænker, i hvormeget han havde Mine
								heraf, som vi jo ogsaa tidt see hos Menneskene; Piltitz forjog alle Venskabsfølelser, og en Dag,
								- man hørte det Allesammen, men man var saa vant til at
								høre den Historie: »Klaus gaaer paa Loftet
								med Piltitz«, - blev det raabt saa
								høit, at det burde have vakt Opmærksomhed; men det  vakte ingen, uagtet det lød Slag i Slag,
								saa høit og stærkt, saa gjentaget; man hørte det fra Trappen, fra
								Loftet, altid længer borte, altid svagere og tilsidst slet ikke, og
								det var nu det Værste!En Time efter fandt man Piltitz med skummelt
								Blik strække sig i sin Stol. Klaus kom ikke
								tilsyne, Klaus var ikke at finde, hverken i
								Huset eller hos Naboerne. Stakkels Klaus!
								Ungdomsvennen havde taget ham i Ryggen, slæbt ham paa Loftet og
								spist ham; Fjerene laae spredte rundt om, saa at Historien virkelig
								endte med, at Klaus gik paa Loftet med Piltitz.Det var første Gang, Madam Levsen blev
								ordentlig vred paa Elimar. »Du er Skyld
								deri!« sagde hun; »Du er mere ond end Jes Jappen!« Det var det Gruligste, hun kunde
								sige, og hun brast i Graad, maaskee fordi hun havde sagt det. »Skam
								Dig!« sagde hun mildere; »Klaus og Piltitz have alletider holdt af hinanden,
								levet enige og lykkelige; Du har sat dem sammen, ligesom du gjør med
								mig og Kommandoren.«Og Elimar lo og forsikkrede, at Kommandoren
								vilde ikke slæbe hende paa Loftet og spise hende, og saa tog han
								Bedstemoderen om Livet, svingede hende rundt, og hun lo; »man kan jo
								ikke andet!« sagde hun, »for han har nu det velsignede Ansigt og er
								i Grunden et godt Barn. - Ja det er Du, min søde Dreng!«
								og saa var Forliget sluttet.Men der var Ingen paa hele Øen, uden at han jo vidste, at Klaus var død, og at Elimar havde Skylden.Og Vinteren kom med Storm og Snefog. I de lange Aftener skiftedes Moritz og Hedevig
								til at læse høit i Walter Scotts Romaner, disse sunde Skildringer,
								skaarne ud af Livet og Naturen. Det var Waverley
								og Røde Robin, som læstes. Kommandoren og hans
								Hustru vare Tilhørere, og saa interesserede Tilhørere, som Faa;
								denne Forelæsen blev dem en Deel af deres Liv; de levede ganske med
									Fergus Mac-Ivor, Rosa og
									Flora, de troede at have seet og kjendt
									Mac Gregor og Miss Vernon. Det Læste blev overført paa hvad de
								selv kjendte og havde oplevet; det Beslægtede mellem Skotterne og
								Friserne laa saa nær, ikke blot i Sproget, men i gamle Skikke og
								Brug; ogsaa Friserne havde, som Skotterne, deres Glans; Slægtnavn af
								Familier er jo endnu hos Dithmarskerne: Boyerne
								og Reventlowerne. Ogsaa her herskede
								Blodhevnen næsten ligesaa længe som i Skotlands Bierge.Herom blev talt, det levende Ord gik ud fra det Læste. Skotlænderens
								Emblem er en blomstrende Tidsel, denne for hans Bjergland saa
								betegnende Blomst, Frisernes Emblem derimod en Grødkjedel over
								Ilden. Men man udfandt dog deri det Beslægtede: Emblemet paa Hjemmet. Den poetiske Skotte seer det i
								Blomsten fra sine Bjerge, Friserne i Arnestedet; om dette dreier sig
								hele dette Folks Stræben, for Arnen kjæmpede de, for den var deres
								Virken. Historie, Sagn, gamle Skikke og Brug ligesom fyldte mere og
								mere den Fure, Havet har gjort mellem Skotland og den cimbriske
								Halvø.»Men Landene have jo ogsaa engang hængt sammen,« sagde Madam Levsen; »idetmindste har England hængt fast
								ved Slesvig og Jylland. Det er et gammelt Sagn, at en heel Række
								Høie bandt England til vort Land; og den engelske Dronning skulde
								giftes med den danske Konge, men han sveg hende; da lod hun i syv
								Aar, med syv hundrede Mand, grave gjennem de grønne Høie, der holdt
								Havet paa begge Sider, og saa gik Havet sammen, slugte alle Øer og
								svømmede over hele Friisland, der blev til det Øland, det nu er.«Og Moritz talte om Anglernes Udvandring fra
								disse Egne til England og Skotland, og Kommandoren beviste, at selv Brakanden, den,
								hans Fartøi var kaldet op efter, skreg godt Engelsk og Skotsk, idet
								den raabte: »good day! good day!«De mange Historier og Sagn hos det frisiske Folk, det hele Liv paa
								denne Kyst og Øerne, vakte Beklagelse, at ingen Walter Scott endnu var født i disse Egne, at
								Friserne saa godt som ingen Digter eiede.»Ja, her er Stof!« sagde Moritz, »men det
								ligger endnu som Marmoret i Bjerget, det venter Billedhuggeren. Før
								Homer vare mange Helte, hedder det jo, men Verden veed ikke noget om
								dem.«»Hvad kunde der ikke blive for en deilig Historie om Bedstemoder Ose? det var en Kone! og om hende er det
								sandfærdigt, hvad der fortælles.«Moritz havde kun hørt Historien to Gange, Hedevig en eneste Gang; den
								kunde godt fortælles igjen, og det blev den; men vi ville endnu ikke
								høre den, men vente bedre Leilighed, overtydede om, at Madam Levsen nok fortæller den igien, dersom hun
								lever, og det ville vi haabe, hun gjør.Ved alle disse Samtaler og Oplæsninger vare ikke blot Elimar og Elisabeth Tilhørere, men ogsaa Keike, der maaskee var den mest Begeistrede
								for den skotske Digter. Elisabeth fattede
								kun saare Lidet, hun var endnu ikke ferm nok i Tydsken, og det var i
								det Sprog, Walter Scott blev læst. Saaledes gik Vinteren hen.Drivisen havde lagt sig som et Bolværk om Øen; der kom graae, taagede
								Dage; endelig brød de første Solstraaler frem og Foraaret lyste; det
								eneste Træ paa Øen, den lille Stikkelsbærbusk, der stod i Læ, skjød
								friske, grønne Skud, Solskinnet rullede dens fine Blade ud. Det
								vaagnende Liv bragte Taarer i Moritz's Øine;
								Foraarets grønne Skud vakte mere Vemod end Efteraarets Løvfald; det
								stille Solskin ligesom optøede Smerten; han saae paa den udsprungne
								Stikkelsbærbusk og tænkte paa Caroline, der
								havde eiet Livsfriskhed som denne og nu var Jord underjorden.Elimar, som under hele Vinterlivet havde vist sig som en flink Jæger,
								skudt og fanget Vildænder ogÆdderdunsfugleJa selv en Svane, som Jap-Lidt-Piders havde udstoppet for Madam
									Levsen, var ogsaa den Modigste til at
								springe om paa de svømmende lisstykker og den Første til at sætte
								Baaden i Søen. I dette Foraar skulde han gjøre Reisen til Holland, og glædede sig dertil; det skulde
								være et prægtigt Land, havde man sagt ham, Marsken op ad Dage, og dertil med store Stæder, med Pragt
								og Magt. I Anledning af denne Reise maatte Elimår
								flere Dage til Føhr\ Elisabeth følte derved en stor Bedrøvelse, selv Keikes Historier var hende ingen Trøst. Paa
								en bestemt Dag i Foraaret skeer Føhringernes og Halligernes Afreise.
								Ugen før denne var Elimar igjen hos
								Kommandor Levsen, og der bestemtes af de to
								Familier, Kommandorens og Præstens, at de vilde aflægge Besøg hos
								nogle Venner paa Amrom, og Elimar skulde have den Fornøielse med; han
								maatte jo ogsaa sige Farvel til Venner og Bekjendte.Mod Halligerne er Øen Amrom med sine hvide Sanddyner et sandt Høiland. Børnene
								vidste godt, hvor de fleste Kaniner derovre skjulte sig og hvor der
								mellem Dynerne blomstrede den smukkeste Lyng. Vinden var god, det
								blev kun en kort Seiltour. Begge Familier modtoges med stor Glæde og
								Jubel. Der blev dækket op paa det Bedste; Kaffekjedelen kom frem,
								Mændene talte om deres Sager, Qvinderne om deres; Elisabeth var allerede ude af Stuen, og nu listede Elimar sig; han kom gjennem Kjøkkenet, og da
								der Ingen var, kigede han i Gryder og Skuffer; i et Hjørne laae
								nogle Fiskeredskaber,  og dem fik
								han Lyst at prøve; Kassen, hvori de vare, og som er indrettet til at
								kaste over Ryggen, maatte med, og i et Spring var han ude.Tæt ved Huset sad Elisabeth og saae mod
								Skrænten paa et Hul, som Kaninerne havde der gravet sig dybt ind
								under Lyngtørvene; et Par Dyr havde vist sig, men vare igjen blevne
								borte her i Aabningen. Man maa vide, at Amroms
								vigtigste Vildt er Kaniner, der Alle ere Efterkommere af et
								Kanin-Par, som for flere Aar siden strandede her paa Øen. Elisabeth pegede paa Aabningen og Elimar laa strax paa Maven, kigede ind i den
								mørke Gang og kastede Stene derind; men Kaninerne forholdt sig
								rolige. Derimod viste sig øverst paa Skrænten tre Andre, der, da de
								saae Mennesker, øieblikkeligt med et comisk Spring dreiede om og
								toge Veien til de nærliggende Dyner. Elimar
								satte efter, Elisabeth fulgte
								langsommere med; hvert Øieblik stode Kaninerne stille, dreiede
								Hovedet, gjorde et høit Spring, løb derpaa tæt sammen og igjen ud
								fra hverandre, og forsvandt pludseligt i den forreste Dynedal.Elimar blev længe staaende, saae til alle Sider og vendte saa tilbage
								til Elisabeth; de vare et betydeligt Stykke
								fra Hjemmet, men her, hvor de stode mellem Sandbankerne, var deiligt
								varmt; Elisabeth satte sig, hun var saa
								træt, han lagde sig i Sandet hos hende. Men længe blev han ikke
								liggende, saa var han oppe igjen, trak i Marehalmens lange Rødder,
								der som Baand hang frem fra Dyneskrænterne, og hele Lag Sand
								styrtede ned. Man maa ikke tænke sig Dynerne alene som en
								Bjergrække; af dens Sider vilde han ikke have mægtet at rykke den
								vilde Plante, - nei, de frembyde de mest forunderlige Skikkelser.
								Hvor Havet har kunnet virke med Magt mod dem, ere de forneden
								afskaarne, som var det skeet med en Spade; man troer at see en Række
								hvidgraae Muur-Kolosser, paa hvis Top Marehalmen groer og om hvis
								Sider Rødderne hænge frem som Slyngplanter; og nede i den graa,
								fugtige Grund vise sig underlige, rundagtige Figurer aftrykte af
								Havet, som var det dets hemmelighedsfulde Skrift, efterladt for at
								melde, hvilke Rigdomme og Rædsler, det gjemmer.Elimar kravlede op paa en af de høie
								Sandkegler, Elisabeth skulde ogsaa forsøge
								det samme; det var en af de Høieste, de var paa, og hvorfra de kunde
								see hele Nordhavet; det var i Ebben gaaet  milevidt bort, ikke en Vind rørte sig.
								Længe stode de ikke her, de maatte ud paa den vaade, faste Grund,
								hvor der laae saa mange Stene og Skaller rundt om; der laa ogsaa en
								heel Flaske, vel tilproppet. Elimar holdt
								den op mod Solen og saae, at der indeni laa et Papir, og saa blev
								Flasken slaaet itu; Papiret var beskrevet, men i et Sprog, Elimar ikke forstod; dog det vidste han og
								det forklarede han for Elisabeth, at der var
								forgaaet et Skib etsteds, og i det sidste Øieblik havde de ombord
								skrevet dette og lagt det i Flasken, at Menneskene et eller andet
								Sted i Verden kunde faae at vide, naar og hvor de vare døde og hvad
								de og Skibet kaldtes. Elisabeth fandt en
								underlig, guul Steen; den saae ud som Sukker; den var et deiligt
								stort Stykke Rav; gned man den varm mod sit Ærme, saa trak den Straa
								til sig. Idag var det jo en Lykkedag til at finde, og de gik længer
								og længer ud. Rundt om var som et Net af Vand spændt om hele
								Sandbunden; noget ude laae nogle høie Stene og mellem disse fandt
								man Stykker af et Roer, en Voxdugs-Hat uden Pul, men tillige brogede
								Muslingskaller og, hvad der var endnu prægtigere, i en Pjøs Vand
								sprællede to store Fiske; Elimar vilde tage
								dem med Hænderne, dog, de smuttede fra ham igien; men fanges skulde
								de. Elisabeth stod oppe paa en af de store
								Stene og saae til. Tiden gik deiligt, stille var det og Solen
								skinnede prægtigt.Med Eet bemærkede Elimar, at Grunden begyndte
								at blive mere fugtig, at Vandnettet laa fyldigere; det var nok
								derfor paa Tiden at vende om, Floden vilde snart komme. Elimar saae mod Amrom, der kunde være en fire hundrede Skridt borte, men det
								var som om Øen med Eet var sjunket. En Taage nordfra væltede frem og
								havde ganske indhyllet de nærmeste Klitter, og i næste Øieblik begge
								Børnene med. Solskinnet slukkedes, Solen blev rødere og rødere; Elimar greb gesvindt Elisabeth og skyndte sig mod Øen.»Jeg bliver saa angst!« raabte Elisabeth.
								»Hvor er Amrom og hvor er mine Skoe? jeg maa have mine Skoe og
								Strømper!« Disse havde hun netop faaet af for at gaae i Vandpjøsen
								til Elimar og Fiskene, da Taagen bemærkedes.
									Elimar vendte om; Skoene skulde ligge
								paa den store Steen, hvor hun havde siddet; de vare gledne ned, men
								de fandtes. Taagen var saa iskold og saa tæt; Elimar havde Elisabeth paa Ryggen
								og skyndte sig afsted, men de enkelte Forgreninger af hvad vi have
								kaldet Vandnettet, de tilbagestaaende Vand-Rifter og Pytte  voxte; de maatte omgaaes, og idet
								han troede at være tæt ved Sanddynerne, stod han ved de samme Stene,
								han kom fra. Med Fødderne stødte han mod en Gjenstand; det var det
								lille Træskrin, hvori Fiskeredskaberne laae, og som han i Flugten
								havde glemt; han tog det op, men var aldeles vildfarende angaaende
								Retningen, hvori Øen laa. Raab og Skrig var til ingen Nytte, men dog
								raabte han. Havet kom allerede, den første lange Havskylle slog over
								hans Fødder. Da løftede han lille Elisabeth op paa den høieste Steen
								og satte sig selv ved Siden; den næste Sø kom stærkere rullende, men
								alt som den steg høiere op over Sandbunden, blev Bevægelsen svagere,
								- Veiret var saa ganske stille.Elisabeth græd ikke; det var, som begreb hun den hele Fare; bleg og
								med et forunderligt Blik saae hun paa Elimar; og Floden steg og steg, saa at han maatte staae op paa
								Stenen ved Siden af hende; der var neppe Plads for To. Han raabte
								igjen med al den Fortvivlelsens Kraft, han havde, og nu troede han
								at høre en Hund gjøe, rigtignok fra en ganske anden Kant, end den,
								hvor han tænkte sig Amrom; maaskee at Nogen
								i en Baad nærmede sig! Et Øieblik fortyndedes Taagen, der blev paa
								Himlen en lysere Deel end før, og han vidste nu, hvor Solen stod;
								den var hans Compas, Amrom laa just i den
								Retning, hvorfra han troede at høre Hundegjøen, men denne var ganske
								ophørt og Havet steg høiere og høiere.Allerede gik Vandet over deres Fødder paa den store Steen. Elisabeth kunde ikke staae fast, hun
								klyngede sig til Elimar, og Begge faldt ned
								i Vandet; men hurtigt fik han hende igjen op paa Stenen, selv stod
								han nedenfor i Vand til Brystet og holdt hende med begge sine Arme.
								Floden tog altid til; da skjød han i Hast Kassen, hvori
								Fiskeredskaberne laae, ind under sine Fødder, og kom herved et
								Stykke iveiret; hans Hoved var nu næsten i Høide med Elisabeths.Der var ikke Bølgebevægelse i Havet; stille hævede Vandfloden sig,
								som var det ikke den, der steg, men som var det de To, der i et
								roligt Vand langsomt sank tilbunds. Elimar
								udstødte et Fortvivlelsens Raab, men det besvaredes ikke. Ved
								hvert Minut kom Vandspeilet høiere, snart vilde det naae op over
								deres Hoveder; Elimar var bleg som en Død,
								Taarer stode i hans Øine, han kyssede lille Elisabeth, der slyngede sine Arme omkring hans Hals.
								Vandet rørte ved deres Bryst og begyndte at løfte dem.Da skingrede en Stemme tæt ved, der hørtes Aarepladsken, og i Taagen
								viste sig en Baad, hvori der sad en Mand; han kom nærmere, det var
									Jap-Lidt-Piders; han havde hørt Skriget
								og kom netop i rette Tid for at hjelpe. I Hast fik han dem i Baaden
								og satte saa med raske Aaretag mod Oland.Her fik han først at vide af dem, hvorledes de vare komne i den Nød
								og Fare, og at Kommandorens og Præstens vare paa Amrom i Besøg; saasnart han derfor havde afleveret Elisabeth til Keike,
								der bragte hende iseng, og Elimar var gaaet
								til Sit for at gjøre det samme, seilede Jap
								over til Amrom og fortalte, uden just
								at indlade sig paa Biomstændigheder, at de To vare allerede hjemme
								og i god Behold.Elimar havde ingen Skade af det vaade Bad; Elisabeth derimod maatte et Par Dage holde Sengen, kunde
								ikke komme med til Føhr paa Afreisens Dag;
								men Tanken var der, i den stod Elimar, saa
								elskelig, saa lyslevende; den var i hine Minuter, da Havet bandt dem
								sammen, voxet fast for alle Tider; en Følelse var vakt, som den i en
								ligesaa ung Barnealder fandtes hos Ariost,
								hos Byron og Flere, hvis Navne lyse over
								Hverdagslivet.Det var Afreisens Dag; Mænd og Qvinder havde samlet sig ved Landsbyen
								Gothing paa Føhr for at sige Farvel til
								deres Slægt og Kjære. Fartøierne giede fra Land; den store Skare
								Qvinder i deres sorte Klædninger stode paa det høieste Punkt, en
								gammel Kjæmpegrav; fra den tilvinkede de deres Bortreisende det
								sidste Farvel.V.Et Par Aar. -En gammel Bekjendt træder
									op.Først om en syv til otte Maaneder igjen kunde Elimar ventes tilbage; det var en lang, lang Tid, syntes
									Elisabeth, og var inderlig bedrøvet; men
								hvorledes vilde hun have baaret det, om hun havde vidst, at Haabets
								Maaneder tidt i Virkeligheden blive Aar, at Hjemkomstens Dag laa
								endnu fjernere end den Dag, hun nu mindst tænkte paa, hendes
								Confirmationsdag. Paa den Dag rystes Barnet af  Ærmet, siger Talemaaden; paa den Dag
								begynder Seiladsen paa Livets aabne Sø; det er en alvorlig Dag, og
								vi ville flyve hen til den og til de eventyrlige Begivenheder, som
								den oprullede, men dog ikke før vi som i en stor Ramme havde samlet
								de mellemliggende Aar og fremhævet, hvad der i Elisabeths Liv kunde kaldes »Hjemmet paa Halligerne.«Som en lykkelig Modvægt mod den Phantasiens og Overtroens Verden,
								hvori Keikes Historier førte Elisabeth, var den sunde Natur og fornuftige
								Virksomhed, Hedevig altid søgte at føre
								hende til; hun maatte lære at sye og strikke, at kunne lidt Musik,
								og Elisabeth var i Alt forunderlig letnem,
								fattede snart og forraadte ualmindelige Evner. Det var Hedevigs Glæde at aabne og skjærpe hendes
								Øie for Naturen; den og Bibelen vare de to Bøger, som altid laae
								opslagne, hiin udenom, denne inde i Huset; Begge bleve læste, Begge
								kastede en Afglands i dette Hjem og gjennemtrængte dem, som levede
								der. Hedevig var i sit stille, inderlige
								Væsen en Velsignelse, der levede ganske for Broderen og det Barn,
								hun havde taget til sig; der var Poesi i hendes Sjæl uden at hun
								selv vidste det, og med den opfattede hun Alt, og hendes Øie lyste
								da forunderligt, som et grædende Barns Øie kan lyse, naar
								Bedrøvelsen gaaer over i Glæde.»Hvor de store Stæder med deres Selskab og Skuespil,« tænkte hun,
								»ere fattige mod det kjærlige Samliv i Ensomheden her, mod det
								Skuespil, som Havet og Himlen ruller op hver Dag og Aften!«Hvorledes det iøvrigt rørte sig i Verden, vidste man ogsaa; Aviserne
								fik man jo, rigtignok paa Omgang og en Uge gamle; Bøger indtraf hver
								Maaned. Den nyere Literaturs Frembringelser kom i denne Afkrog af
								Verden, for det ganske lille Publicum, ligesom for en ny Domstol;
								mangen Bog, frembaaret og opløftet ved Anmeldelser, sank her for
								Naturens Dom; det beundrede Kunstige, hvori der ingen indre Sandhed
								var, faldt hen i sit Intet. Hvor de to Bøger, Natur og Bibel, vare
								de første og Exemplet for alle Skrifter, maatte Fordringerne blive
								anderledes end de, Moden havde.Ved denne Leven ind i alle Bøgers Bøger, ved fra disse at kunne læse
								høit for sin Kreds og Menighed, saaledes som Moritz af sit Hjertes Trang maatte, var det ikke kun fra
								Kirkens Prædikestol, han pegede hen paa Gud, men fra den lave
								Strandbred, fra Nabo-Øernes Dyner; man vilde i enhver Tidsalder have
								forstaaet ham paa  disse Steder.
								Intet betragtede han som Tilfældigt, men som et Led i den store
								Kjæde; han fandt i det Ubetydelige tidt den skjulte Spire til et
								stort Betydningsfuldt, og han ledte de Andres Opmærksomhed og Tanke
								hen herpaa. Han lærte dem, hvorledes det enkelte Straahalm, som
								Vinden kaster om paa Kysten og fæster der, maaskee om Aarhundreder
								er til Frelse for Landet i den truende Stormflod. Det ubetydelige
								Straa samler om sig det løse Sand, det voxer og voxer, og tilsidst
								staaer det som en beskyttende Sanddyne. »Dog, stol ikke paa den,«
								sagde han da, »see i den Magtens og Storhedens Fald! Intet i denne
								Verden er varigt. Hist ude, hvor Havet bryder sig mod Revlerne, stod
								for faa Aar tilbage et mægtigt Sandbjerg; da kom Kaninerne, de
								gravede deri deres Huler, Vinden blæste ind i disse, borede ved Nat
								og Dag, Søen slog mod den løse Grund, og Sandbjerget sank, rullede
								ind under Bølgerne.«Denne Sammenleven med Naturen, Læsningen om Aftenen, der altid i sit
								Valg var sund og underholdende, - de walterscottske
								Romaner, som for Elisabeth vare den levende
								Virkelighed, - opfyldte hende, som Sollyset opfylder
								Planten, og gav hende en Friskhed og Naturlighed i hendes Tanker.
									»Midlothians Hjerte« var den af alle Romanerne, som mest
								tiltalte hende, i denne fandt hun sin Heltinde, sit Ideal, og det
								var »Jeanie Deans«; Vandringen fra Edinburgh til London opfyldte og
								beskjæftigede hende mange Tider; hun var langt mere hjemme i
								Skotlands Folkeliv og Sæder, end i det Lands, hun selv hørte til. I selve Sommertiden var der i de senere Aar kommet en stor Samleven
								her paa Øerne med Verden og Menneskene. Badegjæsternes Antal paa den
								lille By Wyk paa Føhr, som kun ligger en Miilsvei fra Halligerne,
								var betydeligt tiltaget, den 1819 her grundede Badeanstalt
								betydeligt udvidet, og ikke blot fra Slesvig og Holsteen kom
								Besøgende, men selv fra det indre Tydskland. Et Slags Hotel, hvor en
								Hamborger førte Beværtningen, var oprettet derovre; et tydsk,
								omvandrende Musikchor gav der Musik hver Søndag; man kunde fra
								Oland, naar Vinden bar derover ad, høre saa tydeligt og smukt, hvor
								de spillede. Med Commandorens gode Kikkert saae man der lange Rader
								Spadserende paa den med Træer nysbeplantede Promenade langs Søen, og
								mangen mørk Aften var det en Lyst at see, hvor man lod Raketter
								stige eller havde et  Fyrværkeri.
								Jevnligt kom der nogle af de Fremmede i Besøg til Oland; Enkelte
								vare anbefalede Commandoren eller Præsten. Naar i September
								Badetiden sluttedes, drog Hver sin Vei, og det stille, eensformige
								Liv begyndte atter. Mellem dem, som saaledes vare anbefalede Moritz,
								var en Skotlænder, Knox, der regnede sig i Familie med Skotlands
								Reformator, hvis Navn han bar. Han havde i ung Alder bereist hele
								Europa, men i det sidste Aar var det især Tydskland, Holland og det
								skandinaviske Norden, som havde hans hele Interesse; det Beslægtede
								i disse Nationer, Familiebaandet mellem dem, var hans Studium; han
								udtalte sig klart og tænkende derover, og var tillige den ypperste
								levende Commentator over de walterscottske Romaner; som Dreng havde
								han jo bereist dette af Digteren besjungne: »Land of broum
								heath and shaggy wood, Land of the mountain and the flood!«Hans Familierums var i Kilburn, altsaa ikke
								langt fra Abbotsford, hvor han oftere havde
								besøgt den store Digter; han vidste mange characteristiske Smaatræk
								om ham, kjendte saa godt hans tro Hund Maida, havde tilbragt Aftener
								i Familiekredsen, baaret paa sin Arm Datterdatteren, Lockharts yndige Barn, det forædlede Udtryk
								af Walter Scott. Ved alle disse Fortællinger,
								Oplysninger og Træk fra hine Romaners Vugge, traadte disse for Elisabeth end mere over i Øieblikkets
								levende Virkelighed; denne selv fik en saa romantisk Glands, en
								Deilighed, der gjorde det, at leve, til den høieste Lykke.Moritz's og hans Søsters Personlighed tiltalte Skotlænderen; deres
								reent religiøse Væsen, der naturligt kom frem i selve Husets Skik og
								Brug, stemmede overeens med Skotlænderens Opdragelse; hos Præsten
								paa Halligerne mødte han igjen Hjemmets
								Sædvaner, her læstes Velsignelsen over Bordet før man satte sig, her
								havde Søndagen sin stille Hellighed, Aftnerne deres Andagtstimer;
								der var deri intet Søgt, Alt sprang ud af en naturlig Følelse og et
								religiøst Gemyt.Det var den anden Sommer, at Knox kom til
								Føhr. En Dag bragte han med sig til Halligerne
								en ny Badegjæst, en Dansk, der dog ikke i mange Aar havde været
								i Danmark, men derimod i Paris, hvor han  ved sine musikalske Compositioner havde
								vakt Opsigt. Bladene forudsaae at han vilde bryde en ny Bane; aldrig
								før vare Tonerne saaledes, som hos ham, blevne malende Ord.
								Imidlertid nævnedes han altid som Svensk, idet Sverrig var det Land
								i Norden, de kjendte bedst; der var en af deres Generaler, en af
								Napoleons Feltherrer, Bernadette, bleven
								Konge.Den Danske, som i dette Øieblik var Badesaisonnens Løve, -hvad gjør
								ikke et Navn med fransk Berømmelse -? var en fintbygget
								Mand midt i de Tredive; der var en forunderlig Bevægelighed i
								Ansigtet, en Blanding af Godmodighed og Stolthed, og det vibrerede,
								især om Munden; det var i de fine Træk om den, maaskee mere end i
								selve Øiet, at en Psycholog skulde søge at udfinde Charakteren. I
								hans Tale var hele Franskmandens Livlighed og en Indblanding af hans
								Morsomhed i Udtrykket. Han vilde efter Badesaisonnen igjen til
								Paris, men dog først aflægge et kort Besøg i Danmark. De fleste
								adelige Familier der, syntes han at kjende; Sommer- og Vinterlivet
								vidste han god Besked med; han roste meget der, men i hans Roes
								blandede sig Ironi, ja stundom Bitterhed. Det var især hans mageløse
								Talent for at phantasere paa Pianoet med een Haand, som havde
								knyttet Skotlænderen til ham; det var dette forunderlige Dygtige, han
								undte Moritz og Hedevig
								at faae at høre; der var jo i Præstegaarden et godt Claveer,
									Elisabeth sang til det alle de Sange,
									Caroline engang havde sunget, Reichardts herlige Compositioner til Gøthes Digte.Knox havde allerede et Par Dage forud i et Brev fortalt om den nye
								Gjæst, og nu stod han i Præstens Stue, hvor han modtoges paa det
								Hjerteligste. Moritz studsede ved at see
								dette Ansigt, denne Personlighed; der var noget deri, som forekom
								ham bekjendt; de maatte have seet hinanden før, ja ikke saa ganske
								flygtigt; der knyttede sig Erindringer til deres Møden, - men
								hvilke?»Vi ere neppe ganske fremmede for hinanden,« sagde Moritz; »jeg maa kjende Dem, men hvorfra, erindrer jeg
								ikke øieblikkeligt. Hvor kan jeg vel før have nydt Æren af at være i
								Deres Selskab?«»Maaskee i Paris,« svarede den Fremmede,
								»eller i Danmark; min hele Ungdom har jeg
								tilbragt der; det var ikke min lykkeligste Tid, men den bragte mig
								dog ogsaa sine Goder.«Hedevig skulde hjelpe Moritz's Hukommelse, sige, hvorfra han  kjendte ham, men kunde ikke, og det var
								ogsaa ganske vist, at hun nu saae ham for første Gang. Der blev
								talt, spadseret, vist omkring; man havde seet Kirken, besøgt den
								gamle Kirkegaard, været i Commandorens Huus og Middagsmaaltidet var
								taget. Den Danske var saa underholdende, vidste hundrede smaa
								Anecdoter, der sprudlede som Raketter og belyste Samtalen.
								Bogsamlingen blev seet og Musikhylden, ja, her saae det tyndest ud.
								-»Weyse! min kjære, fortræffelige Weyse!« udbrød han; »i ham har
								Danmark en national, dygtig Componist, større end Nationen veed.
								Ingen kjender ham ude, og hjemme er det jo kun de ægte Musikfolk,
								som begribe hans Betydning.«Det var Weyses Musik til Macbeth, der laa paa Hylden, og som han tog frem.»Denne har dog faaet almindelig Anerkjendelse,« sagde Moritz; »den deilige Taffelmusik deri,
								Vægterens Sang og Hexescenerne.«»Jeg skatter og elsker Weyse,« svarede han;
								»jeg troer at turde regne mig til hans ivrigste Beundrere. Dog
								angaaende denne Composition er jeg, maaskee ved min musikalske
								Egenhed, forskjellig fra mine Landsmænd, selv fra de Dygtige. Jeg
								vilde just her have noget Andet end det Givne. Jeg savner her, hvad
								just Weyse vidste at paatrykke sine
								Compositioner: det Characteristiske. Taffelmusikken i Macbeths Slot
								er, jeg vil endogsaa sige, genial, men den er ikke characteristisk
								for Tiden og Stedet, Compositionen her fører os ikke til Inwerness, i Macbeths
								Slot. Gamle skotske Folkemelodier, eller Toner som disse,
								maatte høres, Instrumenter maatte dominere, hvorved man kom til at
								tænke paa Sækkepiben. Hexescenerne i Musik kan jeg kun tænke mig ved
								at Musikken udmaler Situationen; det Uhyggelige, det
								Hemmelighedsfulde, Nattens Uveir paa Heden, vilde jeg give, og for
								Syngestemmen til Hexene vilde jeg underlægge en monoton Sang, der
								alene fandt sin Afvexling i Stemmens Synken og Stigen.« Saaledes,
								som de fleste Andre, udtalte den Fremmede sin Dadel, udtalte den
								levende om den, han beundrede.Paa Hedevigs Indvending, at Taffelmusikken
								idetmindste for hende klang som ægte Skotsk, satte han sig til
								Klaveret. »Ja, jeg kan jo ikke spille det,« sagde han; »ti Fingre
								kræves dertil, og jeg har saa godt som egentlig kun fem!« Og han
								viste en stiv Haand: »det er Erindringer fra en Skovtour i Danmark!«
								Og med den raske Haand  arbeidede
								han paa Claveret med et saadant Udtryk, en saadan Dygtighed, at man
								skulde troe, han havde fire Hænder; der kom et Liv, en Sjæl i det
								fintbyggede Ansigt, Øinene lyste, Læberne vibrerede, og for Moritz gik det da op, hvor han havde seet
								ham, hvem han var; - og dog, hvorledes var det muligt? - Hin, han
								huskede, var fattig, overseet, upassende behandlet, og Denne en
								berømt Mand, hvis Navn fra Frankrig lød med Betydning gjennem
								Kunstverdenen.»Jeg har seet Dem i Fyen for mange Aar siden,« sagde Moritz.»Det er muligt,« svarede han, »vist hos min gamle Veninde,
								Baronessen, i Fugleburet, som man saa vittigt kaldte Gaarden, thi
								hvor er man saa vittig, som i mit kjære Fædreland?«»Nei, paa det Gods, hvor en af mine gamle Manuducenter boer, Grev Frederik.«»Der!« sagde den Fremmede, og Blodet kom et Øieblik i hans Kinder;
								»det er rimeligt, der har jeg oftere været i flere Uger.«»Og De er, eller var dengang Kammerjunker?« sagde Moritz.»Det var jeg,« svarede han, »og jeg er ikke i Titel avanceret siden.De kjender da vist den gamle Baronesse paa Nabogodset? En
								fortræffelig Kone, uagtet alle sine Underligheder. Jeg holder af
								hende som om hun var min Moder, det siger jeg Dem forud! jeg skylder
								hende, næst vor Herre, det jeg nu er, min uafhængige Stilling,
								Uddannelsen af mit Talent.«Og Moritz erindrede ham om Aftenen hos
								Grevens, hvor de fik, han huskede endnu Udtrykket: en musikalsk
								Forelæsning. »De phantaserede for os over en af Kæmpeviserne; den
								nuværende Grevinde var just med sin Moder kommet i Besøg og var
								henrykt -!«»Clara!« udbrød Kammerjunkeren, - vi ville lade ham beholde
								dette Navn; »Clara! hvor hun var smuk! ja,
								hun sagde mig Complimenter, det var jeg dengang ikke vant til at
								høre; hun var henrykt, men foretrak dog at jeg spillede
								Dandsemusik.«»Vi vare Alle glade ved at høre Dem.«»»Bare ikke Noget af Dem selv!«« bad Grev Frederik
								mig. O, jeg husker den Aften saa godt! der er visse Minuter i
								Ens Liv, man beholder i sin Erindring, medens hele Maaneder blive
								glemte og komme aldrig frem igjen.«»Det er dog ikke Følgerne af den ulykkelige Væltning med  Vognen?« spurgte Moritz
								og pegede paa Kammerjunkerens stive Haand.»Jo, det fik jeg fordi den unge Herre ikke havde lært at kjøre og dog
								skulde være Kudsk; men jeg maa ikke klage over den Begivenhed, den
								har været til mit Gavn og ikke til min Skade. Med to sunde Hænder
								var jeg maaskee blevet en dygtig Claverspiller, og vedblevet, i
								trange Kaar at være maitre des plaisirs for nogle almindelige Mennesker,
								hvem Fødsel og Formue have givet denne Verdens Goder; da Haanden
								blev stiv og ubrugelig til Claveerspil, maatte andre Evner udvikles,
								og, Gud skee Lov! der vare Nogle. Mit Compositionstalent, min
								Ulykke, eller om man vil, mit Uheld, og den Maade, det skete paa,
								kom den gamle Fru Baronesse for Ørene; hun havde to Gange før hørt
								mig spille og fundet Fornøielse derved, nu blev hendes Deeltagelse
								vakt; et Par Krænkelser, jeg tør troe, uforskyldte fra min Side, men
								som jeg led af den overmodige Grev Frederik,
								bragte hende til at blive min Beskytterinde, og inderlig deeltagende
								viste hun sig; ja, -jeg skammer mig ikke ved at tilstaae,
								at hun har understøttet mig i Paris; hun har
								som en Moder offiret Pengesummer paa mig. I Begyndelsen var det vel
								kun en Idee hos hende, en Villie, hun satte igjennem; man lo af
								hende, som man har leet af hendes bedste Handlinger, men hun holdt
								da just paa mig og det Dygtige, Gud gav mig, og hun vilde hvad hun
								vilde. Jeg er glad ved at hun har faaet nogen Ære af mig.«Elisabeth hørte til med Forundring og erindrede sig nu ogsaa den
								musikalske, blege Mand, der med den ene Arm bundet i Tørklæde var
								kommet der paa Gaarden en kort Tid og havde musiceret med een Haand;
								han var saa stille og bedrøvet. Hvor ganske anderledes fremtraadte
								han ikke her, kjæk, bevidst og levende i at fortælle! heller aldrig
								før havde hun hørt Nogen tale med en saadan Inderlighed og Varme om
								den gamle Frue, som han her talte om hende.»Jeg har altid fundet, der var særdeles meget Godt ved Fru
								Baronessen,« sagde Moritz; »jeg har jo selv
								kjendt hende; ganske forunderlig er hun dog i Meget, og man kan
								egentlig ikke fortænke Verden i, at den opfatter hende, som den gjør
								det.«Og Kammerjunkeren talte om hendes Barndomsliv, som vi kjende det, om
								hendes Fader, »lange Rasmus«, der red paa Træhesten i den Gaard,
								hvor hun nu som gammel Kone boede og  befalede, viste, hvorledes hun under de Omstændigheder, hun var
								opvoxet i og underkastet, maatte blive den forunderlige Charakteer,
								hun var, at der i denne forqvaklede Personlighed laae de bedste og
								ædleste Elementer, men at Verden nu engang kun fremhævede og omtalte
								det Kantede og det, man kunde lee af.»Jeg ønsker ikke at omstyrte Deres Tro i den væsentlig smukke og
								rigtige Opfattelse af den gamle Frue,« sagde Moritz; »men i et Par Tilfælde kan jeg ikke og vil De
								heller ikke kunne undskylde hendes ubillige Færd. Saaledes,« og han
								pegede paa Elisabeth, »var dette Barn hendes
								erklærede Yndling, men ved en Handling, som et Barn i den Alder
								kunde fortjene Riis for at have begaaet, stødte hun hende ud i den
								vide Verden; vel lod hun ikke Barnet sulte ihjel, men hun slap det,
								ligegyldig for, til hvem det kom og hvad der vilde blive af det;
								aldrig har hun siden spurgt om dets Skjæbne. Og nu hendes eget Blod,
								hendes egen Dattersøn, som hun aldrig vilde see, hvem hun ligesaa
								ligegyldig lader gaae som Fremmed i Verden!«»Det er Uret,« svarede Kammerjunkeren; »her vil hun ikke kunne
								undskyldes, men hendes Maade at være paa vil kunne forklares og
								betinges i den Personlighed, hun er; hvad Dattersønnen angaaer, der
								skal være et dygtigt og fortræffeligt Menneske, da ligger hos
								Baronessen i hendes Forhold til ham et Motiv, maaskee kun en fix
								Idee; jeg kjender den, men har ikke Ret til at røbe den, selv til
								hendes Forsvar, eller for at forklare hende; dog, i denne ulykkelige
								Idee ligger hele Hemmeligheden af hendes Opførsel. - Han
								har levet mange Aar i Italien.«»I endeel Aar har jeg kun to Gange hørt fra ham; den ene Gang var
								strax efter hans Ankomst til Rom, da gav han
								sig med Liv og Sjæl til at være Maler; anden Gang, han skrev, det
								var et Aar senere, havde han lagt Paletten og var blevet
								Billedhugger.«»Nu troer jeg ikke, han er nogen af Delene, idetmindste ikke uden
								privatiserende; iøvrigt veed jeg saare Lidt om ham.«Under Samtalens Løb om Venner og Bekjendte i Fyen viste sig iøvrigt,
								at det var Kammerjunkeren, som var bedst underrettet. Baron Holger havde forrige Vinter været i Paris,
								og der en Dag forsikkret ham, at i Danmark havde han anseet Paul de Kocks Romaner for det Første i Verden, men
								at han i Paris fandt, at det, at udføre dem selv i Virkeligheden,
								var dog det egentlige Første. Paa samme  Tid, han bebreidede sig selv sit lette
								Sind, undskyldte han sig igjen med, at havde han faaet Clara til Kone, var han blevet et Mønster
								paa Mænd; men naar Himlen ikke tog Hensyn til dydige Ønsker, saa
								havde man heller ingen Forpligtelser mod Himlen. Hvad Grev Frederik angik, da var han efter sin Faders
								Død Herre paa Godset, og Aristokrat i høieste Grad. Vintermaanederne
								tilbragte han i Kjøbenhavn, alt Stort og
								Fornemt kom i hans Huus, Prindser og Diplomater, dog ogsaa
								Kunstnere, - Clara var jo Beskytterinde af
								det Skjønne, hun malede selv, skrev ganske allerkjæreste Smaavers,
								sagde man, og skulde ikke alene selv have givet, men indsamlet og
								tvunget Folk til at give Pengebidrag til Opførelsen af Thorvaldsens
								Museum.Dette var omtrent Resultatet af Kammerjunkerens første Besøg paa Halligerne. Ved et fornyet blev hans
								Interesse især vakt for Elisabeth, hvis
								Historie han fik at vide, og hos hvem han opdagede et stort
								musikalsk Talent og en Stemme med et forunderligt smukt Udtryk. Men
								det vakte ikke liden Overraskelse i den stille, fromme Præstebolig,
								da han en Dag foreslog dem at lade denne Stemme uddanne for Operaen,
								og i den Anledning udviklede en Grisis og
									Albertazzis Fortjeneste, Hæder og
								Rigdom. Moritz smilede og rystede med
								Hovedet, sagde, hvor kjær han havde sin Pleiedatter, ja, at det
								vilde være ham altfor tungt at skilles fra hende, selv om det kun
								gjaldt at hun tog til Kjøbenhavn; den fortræffelige Etatsraad Heimeran havde just i et af sine sidste
								Breve foreslaaet, at Elisabeth skulde
								tilbringe en Vinter i Hovedstaden hos ham, der see lidt mere af
								Verden, end hun nu havde Leilighed til, og modtage den gode
								Indvirkning, en større Stad altid kan give en ung Pige; dog var
								Talen slet ikke om denne Reise før efter hendes Confirmation, og til
								den Tid var endnu halvandet Aar.Ved Bade-Saisonnens Slutning i September forlod først Kammerjunkeren
								og saa Skotlænderen Føhr. Vi ville senere
								andensteds møde dem; nu derimod ile vi til en Begivenhed, der som et
								Tordenskrald fra klar Himmel lød til Forfærdelse for Commandorens og
								Præstens, og blev et Vendepunkt i Elisabeths
								Liv.VI.Fortvivlelse. - Hjelp fra »Midlothians
									Hjerte«.Fra Elimars Afreise til hans Hjemkomst skulde
								kun ligge Maaneder, og vi vide, at disse bleve Aar. Commandoren var
								gaaet ind paa, at Elimar i Holland, hvor han
								var blandt Venner og Bekjendte og i et godt Huus, skulde tilegne sig
								theoretiske Sømandskundskaber; dermed gik den første Vinter; han
								syntes at være lystig og tilfreds. Elisabeth
								fik altid en Hilsen fra ham, hans Breve hørte hun og vidste af
								dem om alt det Nye og Prægtige, han saae, de store Slotte og Kirker,
								de altid klingende Klokkespil i Taarnene, de dybe Canaler i Gaderne,
								hvor store Skibe laae lige ind under høie Træer; hun vidste om
								Landeveiene, at de gjennem hele Landet vare murede, som Steengulvet
								i Marskens Melkestuer, - o, hvor man der maatte kunne
								kjøre, og ikke vælte, som paa de slesvigske Digeveie! Elimar havde ogsaa været i Comedie, hvor man
								agerede hele Historier med Musik og Sang, og han og alle de, som
								saae derpaa, sad med lange Piber i Munden og dampede, saa der var en
								Røg derinde! - men deiligt gik Comedien fort og der blev
								drukket Thee og læst Aviser. I Vinterens Løb, da Canaler og Søer
								vare frosne og blanke som et Speil, bleve Begkrandse tændte derude,
								skrev han, Blus brændte og hele udklædte Skarer, Fruentimmer og
								Mandfolk, Allesammen paa Skøiter, en heel Maskerade, foer om paa
								Isen; Nogle bare Fakler, som de svingede og sloge mod den blanke
								lis, der skinnede igjen; det havde endnu
								været en deiligere Comedie, end den i Theatret, hvor der blev
								drukket Thee og røget Tobak. Elimar var
								uendelig lykkelig i Holland og holdt af Land og Mennesker. Aaret
								efter gik han tilsøes, og i Høsten atter tilbage til Haarlem, hvor Orgelet i Kirken var det
								største i alle Verdens Lande, og spillede, som om hundrede
								Spillemænd kunde sidde i det, og hvor Tulipaner blomstrede med
								Couleurer, som der ikke var i Madam Levsens
								Brudekjole, der dog skinnede som ingen Kjole paa Halligerne. Imellem kom der vel en og anden
								Klage over »Spilopmageren«, som Commandoren kaldte Elimar, men kun en eneste Gang var der ret
								Grund til alvorlig Tale, det var over Elimars
								ubetvingelige Heftighed, der gjerne engang kunde bringe ham i
								Ulykke, som  Brevet lød. Han gik
								imidlertid ved det tredie Foraars Begyndelse som Understyrmand med
								et stort Fartøi til Nordamerika og kom ikke forud i Besøg til
								Hjemmet, som havde været Bestemmelsen, men i Hilsenen til Elisabeth kaldtes hun, og det var for første
								Gang skriftligt: »min lille Kjæreste.« Et Par morsomme Dukker fra
									Scheweningen sendtes hende, det var Mand
								og Kone af smaa Conkylier, samlede ved Stranden, og saaledes
								sammensatte, at de viste hele Klædningen og Udseendet af Fiskerne
								der.Men ikke den næste Høst og heller ikke den følgende kom Elimar til Halligerne, han var bestandig paa større Søreiser, og Amerika
								var altid Maalet.Dersom Elimar var vendt tilbage og i længere
								Tid var blevet paa Haligerne sammen med Elisabeth, var maaskee den Nimbus, der nu
								omgav ham i hendes Tanker, bleven slukt, maaskee den tidligt
								udviklede unge Pige vilde have seet ham anderledes, end hendes
								Phantasi nu belyste ham. I de sidste Aar var hendes Aand mærkelig
								udviklet; ogsaa i legemlig Henseende var hun fremme for sin Alder,
								man kunde næsten antage hende for sexten Aar og hun var kun fjorten.
								I det tilstundende Foraar var hendes Confirmation bestemt, men ved
								Juletid blev hun syg, en Green af Typhus var det: Moritz vaagede selv et Par Nætter ved hendes Seng; det var
								ham, som gjenlevede han de Sorgens Timer ved Carolines Sygeleie.Men Elisabeth kom sig igjen, om endogsaa kun
								langsomt. Medens det svage Legeme laa som en Byrde, havde Aanden
								forunderligt løftet sig til Gud og var nu ligesom med en større
								Kraft og Udvikling vendt tilbage. Legemet vibrerede under denne
								Fylde, der var en nerveus Enthusiasme og en Iver, som næsten
								ængstede. Hun taalte ingen Slags Anstrængelse, man turde ikke lade
								hende læse; Confirmationen maatte udsættes til Efteraaret, og i
								hendes stille Sind var det Elisabeth en
								Trøst, at saa kunde Elimar være der; man
								ventede ham netop til denne Tid.Confirmationssøndagen kom, den lille Kirke var pyntet med lange
								Baand, hvorpaa hang brogede Blomster af Papir; Madam Levsen havde selv klippet dem Alle, de hang
								i Guirlander om Kirkens Chor; Altarlysene brændte, Menighedens Sang
								lød klangfuld under Hvælvingen. Moritz talte
								dybt bevæget om Livets underfulde Veie, om dets Korthed, Uvished og
								Sorger, og paa sin eiendommelige, 
								for hans Menighed forstaaelige Maade, udtalte han trøstende Ord; af
								disse greb og opfyldte især eet Billede Elisabeths Tanker, ja heftede sig fast i disse for alle
								Tider.»I den engelske Marine,« sagde Moritz, »gaaer
								igjennem alt Tougværket, smaat og stort, en rød Traad, som viser, at
								det tilhører Kronen; igjennem hvert enkelt Menneskes Liv gaaer der
								ogsaa i Smaat og Stort en usynlig Traad, der viser, at vi tilhøre
								Gud.« Og Elisabeth følte Sandheden heraf ved
								at see tilbage i sit Livs Dage; med en Art Opløftelse lyste da
								hendes Øine, Blodet gik til Kinderne, hun tænkte sig sin forladte
								Stilling som spædt Barn i den døende Moders Arme, - Trine havde engang fortalt hende derom, Moritz aldrig;- hun huskede
								levende igjen Scenen med den gamle Baronesse, der stødte hende ud af
								det hemmelighedsfulde Kammer, hun huskede paa hine skrækkelige
								Minuter, da hun med Elimar stod i det
								stigende Hav der udenfor Amrom. Gud havde
								kjærligt og naadigt beskyttet hende, følte hun, og med Barnets hele
								Inderlighed i Tanken klyngede hun sig til ham, den evige, stærke
								Fader og Ven.Der var festligt, lykkeligt i Elisabeths Hjem
								den Aften; alle Confirmanderne, med hende fem i Tallet, alle fattige
								Fiskerbørn, vare med deres Forældre indbudne; ogsaa Commandoren og
								Venner fra Føhr, Sylt
								og Amrom indfandt sig.»Ak, var dog Elimar her ogsaa!« sagde Madam
									Levsen; »det søde Barn, der skal dog
								altid mangle Noget i Glæden! men bi kun til han kommer! jeg skal
								gjøre et Gilde og saa skal I dandse. - Ak min Skaber! det
								falder mig ind, Du har ikke lært at dandse« - hun
								standsede pludseligt. »Det er fælt af mig, at jeg paa en saadan
								hellig Dag, som denne idag, taler til Dig om Dands! vor Herre vil
								ikke straffe mig for det. Jeg er i Grunden saa glad, saa lykkelig!
								og maaskee varer det ikke otte Dage til, saa er jeg endnu
								lykkeligere, den lykkeligste gamle Bedstemoder!« Og der stode Taarer
								i hendes Øine.Næste Søndag skulde Elisabeth første Gang til
								Alters, men imellem den Dag og nu, mellem Løftets Aflæggelse og
								Nadverens Modtagelse, gik en mørk Sky, gik den tungeste Dag i mange
								Aar for Commandorens og de Mennesker, som med Venskab og Hjerte vare
								voxede til dem.Fredagmorgen kom et Brev ovre fra Føhr til
									Moritz.Hvor meget Solskin og hvor megen Glæde kan ikke lægges ind i et Brev,
								men ogsaa hvor megen Nat og Sorg! Dersom den Efterretning var
								kommet: »Elimar er død,« den vilde vistnok
								et Øieblik have bøiet de to Gamle dybt som dette Slag, der nu ramte,
								men dette slog en blodig Vunde, der i alle Aar maatte bløde; der var
								en Fortvivlelse, en Skræk, hvorved Tankerne ligesom bleve lammede.
								Naar uventet en kjær Hustru eller et elsket Barn er dødt, da kan
								Manden de første Nætter efter, idet han vaagner op efter en Hvile,
								Legemet trængte til, i sin Opvaagnen have glemt sit store Tab, den
								nedbøiende Ulykke rundtom, men der ligger en Angst i hans Blod og
								Tanke, og han spørger sig: hvad er det, som er skeet? og det Skete
								ruller op i al sin Skrækkelighed, det er den gribende Tilbagevenden
								fra Drømmeverdenen til Virkeligheden. Og i en saadan Sjælsstemning
								vare de to Gamle. »Hvad er det? Er der Mulighed deri?« ja, de maatte
								sige sig det selv; det stod i dette Brev, det stod indenfor
								Rimelighedens Grændse. Og nu dykkede mørke Billeder frem i
								Erindringen om Elimar, Erindringen om hvad
								man havde kaldet hans onde Sind, det de Gamle ikke kunde bære ind i
								deres Tanke. Elimar var kommet til
								Kjøbenhavn, men hvorledes! i Bolt og Jern. Skibet, han havde været
								Styrmand paa, var forlist under Amerikas Kyst; han havde maattet
								tage anden Hyre, havde faaet Plads paa Fartøiet »Susanne«, og der i
								en Ordstrid dræbt Styrmanden. I Kjøbenhavn sad han i Fængsel, og da
								han ingen Papirer eiede, - de vare tabte i Skibbruddet,
								- havde Politiet skrevet til Landfogden paa Føhr for at erholde nærmere Oplysning; fra
								denne var kommet Brev til Moritz, for at han
								paa bedste Maade kunde forberede Commandorens paa deres store Ulykke
								og fortælle, hvorledes Sagerne stode.»Nei, nei!« sagde den gamle Kone, »han kan ikke have gjort det!
								- og dog, hans vilde Sind! o, at vor Herre havde lukket
								Øinene paa os Gamle før vi hørte det! - nei, nei, det vilde ikke
								have været ham til Hjelp og Frelse! hvem føler for ham som vi! Han
								er saa ung, der er saa meget Godt hos ham!« Og hendes Tanker samlede
								hvert Træk, hvert Smil, hun havde glædet sig over, og det blev en
								Sum saa rig, at den maatte kunne frikjøbe den største Forbryder.Commandoren skrev til sin Søn, Byfogden i Husum, om at gjøre Alt for
									Elimar.»Liv for Liv, siger Loven!« og den gamle Mand sank hen i mørke Tanker
								og mumlede for sig selv: »mit Blod flyde for Bøddeløxen -! og fik
								han endogsaa beholde Livet, hvad er Livet i evigt Fængsel, i evigt
								Samqvem med Udskuddet?« Og den gamle Mand drev i Uro omkring, fra
								Hjemmet til Moritz, og atter hjem, for igjen
								at søge ud. Madam Levsen sad i Krogen og
								græd, hun saae paa Stammemoderen Oses
								Portrait. »Ja, ja, havde hun levet!« udbrød hun, »eller havde
								jeg hendes Kraft jeg gik til Kjøbenhavn for at frelse ham!« Elisabeth stod grædende, med hele sit Hjerte
								fuldt af Kjærlighed til Elimar. Og hvad
								havde Ose gjort? Var hendes Historie
								virkelig saa gribende?»Elimar ligner sin Stammefader!« sagde den
								gamle Kone, »det er Friserblodet, som er i ham. Hans Stammefader
								kunde ogsaa bruse op og som Havet knække og bryde, men dog være dyb
								og klar ligesom det. Han slog en anden Frisér ihjel, ogsaa han udgjød Blod!« - og den gamle
								Kone græd og begyndte saa igjen: - »da fyldtes hans Sjæl
								med Rædsel over hans Gjerning! - ak, hvad maa Elimar lide! - min Stammefader
								flygtede fra Huus og Hjem, hans Kone Ose,
								hun, hvis Billede der hænger,« - og hun pegede paa det
								afmalede Billede, hvor hun stod med Lammeskindspelsen og
								Sølvkasketten, - »hun maatte betale Mandebod, det var
								Loven i de Tider, hun maatte sælge Huus og Klæder og saa sørge for
								sig selv og Børnene, og det gjorde hun og det kunde hun. Hun spandt
								Uld Nat og Dag, fortjente Brød for sig og Sine; og der gik Aaringer,
								og glemt blev hendes Mand og hans Gjerning. Ingen var mere agtet end
									Ose, hendes Vandel var kristelig, hendes
								Flid og Omhu for Børnene stor, hun var et sandt Mynster for Alle,
								Mynsteret paa gode Sæder; da saae man, at hun, hvem Alle agtede og
								hædrede, hun, den ensomme Qvinde, skulde blive Moder igjen, og man
								speidede nu omkring hende, passede paa hende med de Ondes Øine; og
								da opdagedes det, at hun ugentlig søgte ud til en ensom Dal i
								Dynerne, et Sted, hvor der spøgte, hvor en blodig Haand tidt rakte
								frem af Sandet, og fæle Hyl hørtes; der havde hun sit Stævne, hun
								den gudsfrygtige, den skikkelige Ose, der
								maatte Kjæresten være skjult; der, i et stort Sandhul, fandt de ham,
								- det var hendes Mand, der i alle Aaringer, man troede ham
								borte, havde boet paa dette Sted; her havde hun hver Uge besøgt ham,
								bragt ham Næring, trøstet ham, holdt ham  oppe. Hans lange Bod og hendes Troskab
								bragte Dommerne og selv hans Fjender til at give ham Naade; og det
								gik dem lykkeligt og godt, rige Folk bleve de, hædrede, hæderlige!
								- men Sligt skeer aldrig meer! o, min stakkels Elimar!« -»Elimar vilde ogsaa blive lykkelig og god!« sagde Elisabeth, »er der da Ingen paa Jorden, som kan frelse
								ham, Ingen?«»Jo, Kongen!« sagde Madame Levsen. »Kongen er
								over Loven.Han kjender jo min Commandor! Kong Frederik den Sjette har det
								mildeste Hjerte.«»Lad os bede ham! lad os græde Elimar fri!
								skrive kunne vi jo, - Kongen hører Alle! Commandoren maa
								reise til Kjøbenhavn.«»Nei, nei!« sagde Madame Levsen; »han siger,
								at Loven maa have sin Gang, og lider dog som jeg! han reiser ikke,
								skriver ikke uden til vor Søn Byfogden, og han er ogsaa en Mand for
								Loven; men jeg vil skrive! som den Ulykkeliges
								Bedstemoder vil jeg tale til min Konges Hjerte, tale for den
								Forvildede, som kan frelses endnu! Men min Gamle lader ikke Brevet
								gaae afsted,« sagde hun efter et kort Ophold og betænkte sig; »Du
								maa besørge mig det over til Føhr, jeg faaer
								det ellers ikke afsted. Dig kan jeg jo stole paa, Du er forsigtig,
								Du er jo taus; ikke engang hjemme hos Dit taler Du derom!« Den gamle
								Kone zittrede. »Jeg vil skrive i min Smerte, vor Herre føre Pennen, vor Herre lede Alt!«Og der blev skrevet, og det Skrevne igjen revet itu og Nyt skrevet.
								Endelig var Ansøgningen færdig; enkelte Udtryk i den kunde vel
								bringe en Fremmed til at smile, men i sin Heelhed maatte den dog
								fremkalde flere Taarer end Smil. Det Skrevne var, som han, det bad
								for, født i Angst og Smerte.Om Søndagen var Altergang; Elisabeth skulde
								Dagen forud til Føhr for at gjøre et
								Indkjøb; hun fulgte med Keike over i en
								Fiskerbaad; Madam Levsen havde hemmeligt
								givet hende det i al Naivetet og Inderlighed til Kongen skrevne
								Brev; til Landfogden havde hun en Skrivelse fra Commandoren. Medens
									Keike besøgte en Slægtning, vilde Elisabeth besørge Brevene.I en af de smaa Gyder mellem Haver og Baghuse, hvor Hvalfisketænder
								ere satte som Ledpæle, hvor det grønne Græs og Hængeplanter skyde
								frem af den fugtige Beenpæl, standsede Elisabeth
								og tog Madame Levsens Brev frem, der
								laa gjernt paa Brystet; hun læste 
								Udskriften: »Til den høie Monark, Landets Fader, Kong Frederik den Sjette i Kjøbenhavn.« Disse Ord alene gav Brevet en
								Betydning, en Hellighed; hun syntes deri at see som en Deel af
								Majestæten selv. »Om nu Postmesteren spørger, fra hvem Brevet er,«
								tænkte hun, »om han ikke vil modtage et Brev til Kongen?« Tanken
								herom fik hende til at ryste; hun nærmede sig Huset, - gik det
								forbi; hvad skulde hun gjøre? Uvilkaarligt traadte hun Døren
								nærmere; der hang et lille Bogskab udenfor, her var Leiebibliothek;
								flere Bøger laae med Titlerne opslaaede; den Første, hun
								tilfældigviis saae, var: »Midlothians Hjerte« af Walter Scott. En Tanke slog op i hende ved at huske
								paa »Jeanie Deansl« et Øieblik stod hun stille, en
								Beslutning var fattet. - Hun vendte om, gjemte Brevet vel,
								opsøgte Keike, og efterat hvert Ærinde var
								besørget, sad de igjen i Baaden og seilede til Oland.Den Spænding, Elisabeth var i, tilskrev man
								deels hendes Sorg og Deeltagelse for Elimar,
								deels hendes nerveuse Legeme og Forventningen om den hellige
								Handling, hun næste Dag skulde deeltage i. Med et spørgende Blik
								saae Madam Levsen paa hende: »er Brevet
								besørget?« og Elisabeth nikkede, medens
								Papiret brændte paa hendes Bryst.Om Aftenen hjemme fortalte Elisabeth, at
								Madam Levsen først havde tænkt paa at tage
								til Kjøbenhavn, hvor hun aldrig havde været, men at hun siden havde
								opgivet det; det vilde jo ogsaa være blevet for besværligt at udføre
								for den gamle Kone. Og Elisabeth spurgte om
								Veien, hvor lang den var, og hvorledes den havde maattet gjøres?
								Talen herom syntes at adsprede hende, og derfor blev Hedevig ved at svare, forklare og give
								Besked. »Den Reise vilde for den gamle Kone,« sagde hun, »være
								blevet en Umulighed i denne slemme Aarstid; hun maatte jo have lagt
								Veien over Øerne, dersom ikke tilfældigviis der fandtes
								Skibsleilighed ved Flensborg; der vilde være mødt tusinde
								Vanskeligheder.«Det var Søndagmorgen og Altergang. Med taarefyldte Øine saae Elisabeth paa Kongens og Dronningens
								Portrætter; ak, til Dronningen havde hun mest Mod at tale, men det
								var jo Kongen, Brevet var til, det var Kongen, der stod over Loven!
									Elisabeths Beslutning var fast; som Jeanie Deans gik fra Edinburgh
								til London, vilde hun ogsaa gaae fra
									Oland til Kjøbenhavn, gaae til Kongen, overrække ham  Brevet og af hele sit Hjertes Fylde tale
								for Elimar. Der var i hendes Tankegang og
								Beslutning intet Overspændt, og vi forstaae det, naar vi huske, hvor
								ganske hun levede i Illusionernes Rige, hvorledes hun alene gjennem
								Bøger kjendte Verden. Walter Scotts Romaner vare jo Virkeligheden selv,
								historisk sande; hun vilde jo kun gjøre,
								hvad der havde ladet sig gjøre før; det var en Slags Uskyldighed,
								forenet med den inderligste Tillid til vor Herre. Og dog, hvilken
								Kamp havde hun ikke at kjæmpe med sig selv! at gaae til Kjøbenhavn
								eller blive, det var her ikke længer Spørgsmaal om, men om hun forud
								skulde sige det til Moritz eller Hedevig. Maatte hun ikke frygte, at de ikke
								vilde tillade hende at reise? og hvilken Skræk og Angst maatte ikke
								hendes Bortgang vække hos dem, naar de ikke vidste Aarsagen? det var
								en Synd, en Uret, at skrække dem, at handle mod deres Vidende og
								Villie; men Brevet, hun havde holdt tilbage, brændte hende paa
								Brystet. Ak, turde hun dog betroe sig til Keike! en Gang var hun nær derved, men gjorde det dog ikke;
								Taarer brast ud af hendes Øine, det lettede hendes Sind; man saae
								hende græde, men deri var just intet Paafaldende for de Andre; de
								vidste jo Alle, med hvilken Inderlighed hun holdt af Elimar, for ham græd hun.Færgebaaden til Dagebülll afgaaer altid ved
								Flodtiden; denne vilde næste Morgen begynde Klokken tre, altsaa paa
								en Tid, da Enhver, som ikke skulde med, sov sin bedste Søvn. Elisabeth havde ingen Hvile; et Par Gange
								gik hun hen til Vinduet, Luften var klar. Udenfor skinnede endnu
								Karlsvognen, det Stjernebillede, som Øboerne her betragte som den
								Vogn, i hvilken Elias foer til Himmels, og
								der kom hende i Tanke, hvad Moritz havde
								sagt om Propheten: at ogsaa for andre Mennesker var Livet tidt en
								gloende Vogn, hvorpaa Veien gik til Himlens Fred. Ja, hun følte alt,
								hvor Livet kunde brænde, følte den Alvor, som rullede op bag
								Barndomsalderen; men hun huskede ogsaa paa den usynlige Traad, som
								viste, at vi vare Guds Eiendom, og der var Fortrøstning i hendes
								Sjæl. Et Par Ord havde hun skrevet, som hun vilde efterlade i sit Kammer;
								med qvalt Hulken læste hun sin egen Skrift: »Gud, vor Herre,
								hjelpe mig og lade os glade sees! troer intet Ondt om Eders
								kjærlige Elisabeth.«Klokken halv tre stod hun med sin lille Bylt og med alle Pengene fra
								sin Sparebøsse, - de udgjorde omtrent fire Species; sine
								Guldringe havde hun svøbt ind og taget med, i Nødsfald kunde de jo
								sælges; rig nok til Reisen syntes hun sig at være. Endnu engang
								faldt hun paa sine Knæe, bad til vor Herre og skyndte sig saa ud af
								Huset, hvor Alle sov, og ned til Baaden.»Jomfruen vil med os, og det alene?« spurgte Jap-Lidt-Piders.»Ja, til Dagebüll,« svarede hun. »Tag mig
								med, Jap! Men,« tilføiede hun ligesom i en
								Fornemmelse af, at han kunde ane, at hun vilde ud i den vide Verden,
								»jeg maa i Eftermiddag tilbage med igjen. Glem mig ikke! Tiden skal
								jeg vel selv passe, men lad mig endelig komme med tilbage!« Der var
								en Angst i Udtrykket af hendes Ord, som fik Jap til at lee.»Ja, der er fælt paa Landjorden for en lille Jomfru!« sagde han
								smaaleende; »man løber bort med dem, naar de ere lidt nette.«Vinden var god, Seilene reistes og Baaden foer fra Oland hen mod Dagebüll.Elisabeth saae mod Himlen og læste sit Fader-vor, Han deroppe var nu
								hendes eneste Støtte og Ledsager.I mindre end en Time kom de til Dagebüll, det
								var endnu ganske mørkt.»Der hvor Lyset brænder, ligger Kroen,« sagde Jap. »De kan vel selv finde derop?«»Det tænker jeg nok,« svarede Elisabeth;
								»farvel, Jap, til vi sees!« Og hun forlod
								ham i den Retning, han havde vist, men dreiede snart af, hen over
								Diget, hvor hun for otte Aar siden sovende var kjørt bort i Hr.
								Petters Vogn og kommet tilbage igjen med Aalemanden. Hun vidste, ad
								hvad Kant hun maatte gaae for at komme til Flensborg, og fulgte
								denne Vei. Det var netop samme Aarstid, som da hun med Moritz og Hedevig
								første Gang kom her. Alt var uforandret; Regnen havde gjort
								Engene nedenfor til store Søer, Digeveiene vare næsten
								ufremkommelige; hun tabte et Par Gange Skoene, fandt dem igjen og
								skred ufortøvet fremad paa vaade Fødder. Vinden blæste mere og mere
								stærk, og før Sol stod op var det en heel Storm. O, hvor det gik
								langsomt at komme fremad! et Par Gange stod hun stille og mægtede
								ikke videre; da foldede hun sine Hænder, løftede dem høit mod
								Himmelen, og det traf sig saa, at 
								Vindstødene kom sjældnere; hun fik Blæsten paa Ryggen, dette hjalp;
								nu faldt enkelte store Regndraaber, og snart blev det en heel Bløde;
								denne trak imidlertid over, Stormen drev den afsted; saaledes gik
								Formiddagen. Mod Middagstid var Elisabeth
								saa træt, Vei og Veir saa slette, at hun nødtes til at blive i
								Kroen, der ligger mellem Marsk- og Geest-Landet.»Jeg skal til Flensborg,« sagde hun. Her var mange Gjæster, Ingen
								brød sig om hende. Alle nødtes de til at blive, det var et
								forfærdeligt Veir med Regn og Storm; megen Skade vilde vist høres
								fra Havet.Elisabeth fik en Seng for Natten, her, faa Mile fra Hjemmet, hvor de
								allerede længe maatte have savnet hende og læst hendes Brev; men i
								dette Veir, vidste hun, kunde Ingen seile til Dagebüll;Jap-Lidt-Piders havde vel
								endogsaa neppe kunnet komme tilbage.Træt kastede hun sig paa Sengen og sov til det var lys Dag.
								Forskrækket sprang hun op; Luften var ganske klar, men Vinden endnu
								stærk; Havet maatte være i skrækkeligt Oprør, hun troede at kunne
								høre, hvor det buldrede. Veien var lukket for hende, om hun vilde
								vende tilbage, men hun vilde det ikke, kunde det ikke. I klart
								Solskin, mens Blæsten næsten bar hende fremad, gik hun videre; men
								Veien var tung og trættende; det var ud paa Eftermiddagen før hun
								naaede Banken, hvorfra man seer Flensborg
								under sig. Greben af Overraskelse stod hun ved dette Skue. Hun
								saae den store By, Fjorden og de skovgroede Banker. Nei, hvor der
								var mange Træer! det Syn havde hun i Aaringer ikke kjendt; beløvede
								Træer vare hende som Phantasibilleder fra hendes
								Barndomserindringer. Hun faldt paa sine Knæe og bad til vor Herre:
								»Giv mig Hjelp, Du min Eneste!« Solen skinnede saa oplivende paa
								hele den høie, smukke, skovgroede Kyst hunsides Fjorden, det var en
								Lyst at see. Idet hun endnu laa, kom en ældre Madamme og vistnok
								dennes Datter; de gik tæt forbi Elisabeth,
								saae hende ind i Ansigtet, og da de mærkede at hun græd, standsede
								de et Øieblik, hilsede og gik videre. Elisabeth
								troede at see et bekjendt Ansigt, hun sprang op, gik
								uvilkaarligt nogle Skridt efter, og Madammen blev staaende. Elisabeth spurgte om Veien til Kjøbenhavn.»Kjøbenhavn!« gjentog Madammen; »ja, der ere mange Veie, tilsøes og
								tillands! Kjøbenhavn, det er længere borte end til  Hamborg. Men har jeg ikke seet Dig et Sted
								før? Har Du ikke været paa Føhr?« Elisabeth
								bejaede det og sagde, hvem hun var.»Syntes jeg ikke nok!« sagde Madammen; »og husker Du ikke mig,
								Enke-Madamme Tiedemann? jeg har jo været paa
									Føhr og ovre hos Præstens. Hvor skal Du
								hen, og alene? Vil Du til Kjøbenhavn?«Elisabeth kunde ikke tale, den Sjælespænding, hvori hun var, opløste
								sig i Graad. Madammen lod hende følge hjem med sig og fik nu at
								vide, at Reisen gjaldt et Menneskes Liv, at der skulde overbringes
								et Brev til Kongen. Ja, det gav nu Anledning til hundrede
								Spørgsmaal, men ikke til det, som her havde været det vigtigste, om
								de hjemme vidste noget af det Hele; det antog Madammen naturligvis
								at de gjorde. Dybt bevæget hørte hun paa Elisabeth, som levende og rørende fortalte hende
								Kommandorens og hans Kones Sorg. »Men Hvem skal Du nu søge til i
								Kjøbenhavn?« spurgte hun; »hvem kjender du?« Det var endnu ikke
								faldet Elisabeth ind at tænke paa det;
								pludseligt erindrede hun sig Etatsraad Heimeran, Carolines Fader, med hvem
									Moritz stod i Brevvexling, ham, der
								engang havde skrevet, at Elisabeth kunde
								komme over til ham en Vinter; og hun nævnede hans Navn, dog uden at
								tilføie, at hun intet Brev havde til ham, og ikke heller vidste,
								hvor han boede i den for hende fremmede, store By.»Naa, det er vel, at Du har Etatsraaden, ellers gik det jo heller
								ikke an, Du reiste! men de hjemme burde bedre have sørget for Dig,
								tænkt over Tingene; ja, de leve nu der paa deres Ø i saadan
								Uvidenhed om Verden. Hør! jeg skal kjøre Dig til Holnæs, det er muligt, Du der kan finde Leilighed til
								Kjøbenhavn; vort Fartøj, som skulde være gaaet imorges, ligger vel
								endnu; det har jo været en rædsom Storm; det skulde bringe Muursteen
								til Karrebæksminde! er Du der, saa er Du i
								Sjælland. Naa, Dit Pas maa jeg ogsaa lade skrive paa, ellers tager
								Skipperen Dig ikke med; giv mig Passet.«At man skulde have et Saadant, derom havde Elisabeth ingen Anelse; hun blev i høi Grad forbauset og
								sagde: »Pas? jeg veed ikke, jeg har ikke, - det gav man mig ikke
								med, - behøves det?«»Ih du min Skaber!« sagde Madammen; »man kan jo ikke reise i det
								danske Land uden at have Pas for hver Smule Vand, man skal over, og
								nu ovenikjøbet fra Hertugdømmerne? Det er jo Altsammen reent galt!«Madammen var imidlertid en praktisk Kone; der var ingen Tid at give
								bort; hun fik, som Bosiddende og Grundeierinde, snart et Pas
								udstedt, og Elisabeth kom paa Vognen til Holnæs. Fartøiet laa heldigviis her endnu.
								Skipper Thømming læste Brevet fra Madammen
								og tog imod Elisabeth. Næste Morgen tidligt
								seilede de ud af Fjorden, der i smukke Bugter med prægtige
								Skovpartier udfoldede en Deilighed, saa ny og forunderlig for Elisabeth, at hun glemte alt Andet derover.
								Vinden var god, snart var man ude af Fjorden; til Høire laa den
								aabne Østersø, til Venstre Øen Als med Sønderborg, hvis rødtagede Huse og
								Veirmøller løftede sig bag det skumle Slot, hvor Danmarks Konge Christian den Anden havde lidt og levet i Taarnet atten
								lange Aar.VII.De Strandede. -Brev fra Elimar.Medens Elisabeth seiler, vende vi tilbage til
									Halligerne, hvor man strax i Dagningen
								savnede hende; Moritz og Hedevig troede, at hun var hos Kommandorens, og da hun
								ikke op ad Formiddagen kom hjem, sendtes Keike
								derover at søge hende; hun var ikke der og heller ikke i Husene
								der omkring. Nu fandt Hedevig det Brev, Elisabeth havde efterladt, og Forskrækkelsen
								og Angsten var stor. Det blæste en Storm ude og den tog saaledes
								til, at ved næste Flodtid kunde intet Fartøi gaae over til Dagebüll og Jap-Lidt-Piders heller ikke ventes tilbage. En
								Fiskerdreng, der i Morgenstunden havde været ved Indskibningen,
								sagde, at Elisabeth virkelig var gaaet med.»Men Du Himlens Gud!« sagde Hedevig, »jeg
								begriber ikke, hvad der driver hende til at gjøre Sligt! det
								ulykkelige Barn, hvorhen vil hun? hvad har hun isinde? Moritz, hvad har du sagt til hende? Hvad er
								der skeet?«»Den velsignede stakkels Pige!« sukkede Madam Levsen; »ak, jeg faaer en Tanke! ja - det kunde hun
								gjøre!« Den gamle Kone holdt Hænderne for sit Ansigt: »ak min Gud,
								hun har vist ikke leveret Brevet af paa Wyk,
								hun gaaer selv med det lige til Kongen! hungaaer lige til Kjøbenhavn!« Og nu tilstod hun Alt, men tilføiede, at
									Elisabeth iforgaars ved Hjemkomsten fra
									Föhr havde nikket »ja« til Spørgsmaalet,
								om Brevet var afleveret.Det haarde Veir tog til; det var netop den Tid paa Dagen da, som vi
								veed, Elisabeth nødtes til at gaae ind i
								Kroen ved Geesdandet. Et skib var i Sigte, Stormen drev det mod
								Land; store Søer væltede ind paa Oland, man
								kunde der ikke længer staae fast udenfor Husene; Havet og Stormen
								steg med dybe Drøn, med Hvinen og Susen; der tog saa voldsomme Kast
								i Husene, at Døre og Vinduer klapprede; den løse Grund syntes at
								ryste, man var som ombord i et Skib; de lange Søer rullede langt hen
								over Øen og naaede i den sidste Magt af deres Henskyllen de
								laveststaaende Huse.»O, det arme Barn!« sukkede Hedevig; »hvor er
								hun dog i denne Time?« Kun for hende havde hun Angst og Tanke, meer
								end for de Ulykkelige, hvis Skib i dette Øieblik drev mod Revlerne
								ved Seesand. Dette er en stor, hvid
								Sandbanke, der strækker sig ud for Øen Amrom; ved selve Høivande er den tør, kun ved Stormflod
								overskylles den; omtrent midt paa den er bygget af svære Bjælker en
								pyramidedannet »Baake«, med en stor kugleformig Opbygning paa fem og
								halvtredsindstyve Fods Høide og i klart Veir synlig ti til tolv Mile
								borte. Dette Bjælkehuus er det eneste sikkre Sømærke paa Ydersiden
								af Grundene mellem Amrom og Eiderstedt, og af særdeles Vigtighed, deels
								for Skibe, som forefalde under denne Deel af Kysten, og deels til
								Veiledning ved Indseilingen af Løbene Vest og Syd for Amrom. Nær
								Baaken laa Fartøiet strandet. Man havde i Morgenstunden før Stormen
								ret begyndte, seet dem styre mod Indløbet, men, bekjendte med Faren,
								havde de, da Veiret blev saa voldsomt, igjen søgt at vinde rum Sø,
								men forsildigt; de store Søer og Paalandsvinden dreve Fartøiet mod
								Revlerne, og snart sad det fast i Sandgrunden. Det var umuligt at
								faae Hjelp derude, men i deres Ulykke var det et Held, at de
								strandede lige ud for »Baaken«, der ikke blot er Sømærke, men
								Tilflugt for dem, som naae Seesand, og der
								ikke skylles bort af de rullende Søer. Oppe i den kugleformige
								Bygning er et Slags Værelse, hvori er henlagt en Tønde med ferskt
								Vand, nogle Skibs-Tvebakker og en Flaske Brændeviin, saa at de
								Strandede her for et Par Dage kunne friste Livet, indtil Havet
								lægger sig og man fra Øerne kan bringe Hjelp.Mod Aften troede man at see et gult Tørklæde flaggre som Tegn fra
								Baaken; det strandede Skib, kastet paa Siden, deelt i to Stykker og
								fast i Sandet, laa i Skum og Brænding, intet Menneske syntes mere
								ombord. Det var Skibet »Kalverstreet«,
								kaldet op efter Amsterdams første Gade.Oppe i Bjælkekammeret sad tre Frelste, ja vi kunne sige fire, for
								ogsaa Skibshunden var reddet; den krøb hen i en Krog, og uden at
								ryste sin vaade Pels, lagde den sig og saae med de store, skikkelige
								Øine paa den gamle Styrmand, der strax gik hen til de henstillede
								Skibstvebakker, brød et Stykke af, tog en Slurk Brændeviin og
								overlod de to Andre at følge sit Exempel. Hunden blev ikke glemt,
								han fik en halv Tvebak; derpaa foldede den gamle Karl sine Hænder og
								takkede vor Herre for at de havde beholdt Livet. Det næste, han
								havde at gjøre, var at trække sine Støvler af, hælde Vandet ud,
								klæde sig ganske nøgen, vride Vandet af hvert Stykke, han havde
								baaret, og derpaa, ligesom det var, tage det paa igjen; Matrosen
								gjorde ligesom han, men den tredie Person, der var i en sort, snever
								Klædning, og med et stort graat Slag over sig, løsnede kun dette,
								heldte Vandet af Støvlerne, og gik saa til Taaren og
								Skibstvebakkerne.»Gjør som vi,« sagde Matrosen, »saa tørrer hun bedre.«Men den blege, tynde Mand, som de vaade Klæder gjorde endnu mere
								tynd, rystede med Hovedet.»Jeg er bange, jeg forkjøler mig!« sagde han; »nu er jeg varm, deilig
								varm, og jeg bliver det mere endnu ved en Slurk til.«»Ja, men kun een!« sagde Styrmanden, »vi kunne blive nødte til at
								ligge her for Anker i flere Dage, og I seer Alt, hvad vi have at
								leve af. Smøg Tøiet af, som vi, og klem det tørt!«Den blege Mand rystede med Hovedet; der gik et Kuldegys gjennem ham,
								men han var deilig varm, sagde han. Hvad var Aarsagen til at han
								vægrede sig? Deri laa et characteristisk Træk, paa hvilket vi
								maaskee kunne kjende ham igjen fra gamle Tider. Der er et Eventyr om
								en Konge, som led af en svær dødelig Sygdom og kun kunde blive
								helbredet ved at iføres den Skjorte, som havde været brugt og baaret
								af En, som ansaae sig for at være fuldkommen lykkelig. Man søgte
								overalt, men der var Ingen at finde; tilsidst traf man en Hyrde; han
								sang og jublede, han var fuldkommen lykkelig,  Intet savnede han, Intet ønskede han; og nu
								bad man om hans Skjorte til Kongen, men han havde ingen, den
								fuldkommen Lykkeligste havde ingen Skjorte! - Og i dette Capitel
								lignede vor Strandede aldeles den fuldkommen Lykkelige, derfor var
								det, at han ikke vilde tage den af og vride den, ikke lægge sine
								Klæder, saa at man skulde see, hvad han manglede; det vaade Tøi,
								Støvler og Sokker undtagne, tørrede altsaa paa Kroppen.Ingen af de Tre, som sad i »Baaken«, havde Lyst til at tale; trætte
								og udmattede af den Nød og Kamp, de havde prøvet, kastede de sig
								Hver i sin Krog. Skibshunden Nieble laa i
								det fjerde Hjørne. Gulvet flød med Vand fra Klæderne og fra
								Brændingerne, som sprøitede mod Lugen. »Der er i Universet,« siger
									Walter Scott, »to Ting, som vanskeligt finde deres
								Lige, Solen paa Himmelen og Nordsøen paa Jorden.« Denne ulignelige
								Herlighed kjendte disse nu altfor godt, og under dens evig rullende
								Torden bøiede de Hovedet og sov.Da Stormen havde lagt sig, vovede ved Høivande nogle Fiskere at lægge
								ud til »Baaken« og bjerge de Strandede. Styrmanden og Matrosen kom i
								Huset hos Kommandoren; den blege, magre Mand, noget over fyrgetyve
								Aar syntes han at være, og efter Dialecten en Sydtydsker, kom til
									Moritz i Præstegaarden.»Undskyld min noget usle Skikkelse!« sagde han med en under
								Omstændighederne forunderlig Livlighed; »jeg reiser altid med de
								daarligste Klæder, jeg har, de gode komme i Kufferten! »Reen og
								anstændig«, det er mit Valgsprog.«Hedevig stod allerede med en gammel Slobrok af Broderens og aabnede
								et Kammer for den ny Gjæst.»Jeg vilde for min Sundheds Skyld til Föhr,«
								sagde han, »tage nogle Søbade, jeg har faaet dem nu fra Grunden.«»De har beholdt Livet, vor Herre være lovet! Hvil Dem nu ret ud hos
								os, og skriv saa snart til Deres Familie, at de ikke skulle være i
								Angst for Dem. Hvad kan man ikke lide! hvad kan man ikke tænke!« Og
									Hedevig sukkede dybt, hun tænkte paa Elisabeth.Opvarmet og udhvilet, styrket ved Mad og Drikke, fortalte Manden, at
								han var en ungarsk Skuespiller af et betydeligt Navn; det var Moritz, han meddelede sig til og
								forsikkrede, at han især i Stæderne Comorn
								og Gran havde gjort Furore som Max i Wallenstein, men at en altfor stor Interesse
								for en høi Dame havde bragt  hans
								Pligtfølelse i Collision med hans Lykke, og at han havde opgivet
								den. »I Petersborg«, vedblev han »gav jeg dramatiske Oplæsninger til
								Forbauselse, men jeg kunde ikke holde det haarde Klima ud, og saa
								gik jeg til Norge. Der, hvor man ikke havde seet en Laroche, en Löwe, en
									Anschütz spille, ikke kjendte disse
								Heroer fra Burgtheatret i Wien, bleve mine sceniske Forestillinger
								en ny Aabenbarelse i Kunstens Rige. Alle sad grebne! Der var en ung
								Pige, Stella hed hun, en Stella var hun!« han saae mod Loftet,- »mit Spil
								fortryllede hende, hun elskede mig og blev forskudt af Familien. Vi
								bleve viede, - og nu kom Kabalen i Theatret; der optraadte et Parti,
								som peb, jeg siger Dem, peb! Men hele det
								dannede Norge trak Støvlerne af i Theatret og pryglede Piberne ud.
								Det var min Seier! - saa forlod jeg Landet. Da var det paa
								Hjemreisen over en af de danske smaa Øer, at min Stella fødte en Datter; saa uventet kom den lille Engel,
								at vi fra Landeveien maatte tye ind paa en Herregaard. Moder og Barn
								bleve her pleiede og hædrede, men Stellas
								Hjerte brast;« - han tørrede Øinene med Pegefingeren,
								gjorde et lille Ophold og vedblev da: »man beholdt den Lille, thi
								hun var, jeg vil ikke sige mit, men Moderens udtrykte Billede; hun
								opdrages nu med de unge Grever og kan være omtrent fjorten Aar;
								engang træder hun rimeligviis som Hustru ind i den høie, dannede
								Kreds, hvori hun lever. De unge Grever ere excellente Mennesker, de
								tilbede hende; men jeg seer hende ikke, jeg træder ikke for hendes
								Øine før jeg kan gjøre det værdig hendes Omgivelse. Der er Noget,
								Hr. Pastor, man kalder ædel Skam, og den føler den værdige Fattige,
								han, hvem Tilfældet, Øieblikket stiller paa Prøvens mørke Trin i
								Livet.«Moritz saae stivt paa ham og udbrød: »jeg har hørt en anden Historie,
								som ligner denne meget, naar jeg undtager Slutningen; i den var det
								en ulykkelig Liremand og hans Kone, som fødte sit Barn i en gammel,
								faldefærdig Gaard; der opholdt sig ved et Tilfælde nogle unge,
								adelige Venner, de toge sig af Barnet, og da der siden oppe paa
								Gaarden blev Forhør over Liremanden, kom det i Huus hos en gammel
								Baronesse. Jeg var selv tilstede, jeg var Gjæst, og De var ogsaa
								tilstede. De var Liremanden!«»Ja, saa seer De, at min Historie er rigtig,« sagde uden al
								Forlegenhed Manden, idet han var saa vant til at »gruppere« sine  Begivenheder, at naar han havde
								fortalt dem, syntes han ogsaa, at de vare sande eller fortjente at
								være det.Styrmanden og Matrosen, som Begge vare optagne hos Kommandorens, vare
								Föhringer; Fartøiet, uagtet det bar et hollandsk Navn, hørte hjemme
								her, ligesom Skibshunden Nieble, opkaldt
								efter sin Fødeby Nieblum paa Föhr.»Jeg har da Brev til Dem, Kommander!« sagde Matrosen; »det er bleven
								noget vaadt i Lommen og bedærvet om Kanterne, men det lader sig vel
								læse; nær havde jeg ikke bragt det, men Kommandoren seer, jeg havde
								da været lovlig undskyldt!«»Fra hvem har Du Brev, Nickels? fra van Groote i Haarlem?«»Nei, fra hans Sønnesøn! jeg kan tænke, at han ikke var blevet glad,
								om det var forkommet med mig.«»Fra Elimar!« udbrød Kommandoren.»Ja!« svarede Matrosen; »han vilde nok gjerne have de Papirer, han
								skriver om. Nu ere de brugelige.«»De ere sendte paa anden Vei,« sagde Kommandoren og kunde ikke
								tilbageholde et dybt Suk. Den inderligste Sorg stod i den gamle
								Mands Ansigt.»Hvorfra har han vidst det tidligere?« spurgte Matrosen med et polisk
								Smil, der ikke syntes at passe her. »Vi have havt en hurtig Reise
								derovre fra; men hvad kan alt det hjelpe mod det sidste Stød, vi
								fik?«»Fortæl mig Alt, hvad Du veed om den Ulykkelige!« sagde Kommandoren.»Saa meget ulykkelig kan man da ikke kalde ham,« svarede Matrosen;
								»den Gallei vilde han jo dog komme paa, seent eller tidligt; det
								følger altid efter.«»Fy!« sagde Kommandoren; »kan Du tale saaledes til mig i mit Huus og
								i en saadan Sorgens Time.«Matrosen saae paa ham. »Det er jo et godt Parti, som man siger;
								hvorfor skulde han da ikke tage hende, selv om hun kan være Moder
								til ham? Vilde Kommandoren ikke have gjort det samme?«»Om Hvem taler Du?« spurgte Kommandoren.»Om Elimar Levsen, Jeres Sønnesøn!« svarede Nickels; »han gifter Enken derovre og faaer
								eget Fartøi at føre; det staaer vel Alt i Brevet.«»Du er forstyrret i Dit Hoved!« sagde Kommandoren. »Du har endnu ikke
								forvundet hvad Du har døiet derude, det rapler for Dig. Ja, ja,
								ogsaa paa Landjorden kan man prøve Søer, der slaae Hjernen itu paa
								os!«»Elimar Levsen har gjort Lykke hos Enken,« sagde Nickels. »Det er ikke saa utroligt! raskt Væsen har han,
								godt seer han ud, og det holde Fruentimmerne af; og saa har den rige
								Enke, hvem han foer for i Amerika, gjort ham fra Styrmand til hendes
								egen Capitain. Jeg talte jo selv med ham derovre; Forlovelsen var
								lige glattet af, da jeg skulde hjem, og saa skrev han Brevet, jeg
								har her, og som han gav mig med, for han vidstejeg vilde lige fra
								Holland stikke her hjem med en af vore Föhringere.«»Elimar er jo i Kjøbenhavn!« sagde Kommandoren. »Veed Du det ikke? I
								Bolt og Jern er han der!«»Hvor skulde han komme der?« sagde Nickels og
								satte det mest forundrede Ansigt op. »Da maa jeg jo være et
								underligt Kyllingehoved! men det er jeg ikke, og her er Brevet, hans
								egen Skjønskrift, vaadt i Kanterne, men dog det Tørreste i hele
								Brevtasken.«Den gamle Mand greb det, hans Haand rystede, det var Elimars Skrift. Han aabnede det, og bredte
								det ud paa Bordet, thi det var skilt ad i Sammenlægningen.»Det er noget læk i Delene!« sagde Nickels.Kommandoren læste, begyndte at vakle, satte sig, stod op igjen, gik
								til Skuffen, hvori Skrivelsen laa fra Landfogeden i Wyk; jo, der stod tydeligt i den, at Elimar var kommet til Kjøbenhavn, at han var en fangen Mand, en Forbryder, at
								han havde dræbt Understyrmanden paa det Fartøi, han var paa! Men nu
								dette, rigtignok ældre daterede Brev fra Amerika, som Nickels bragte! Det var
									Elimars Skrift og Alt deri var Glæde og
								Lystighed; han fortalte om heldige Reiser, han havde gjort, om den
								rige Enke, han derovre havde faret for, at hun fandt Behag i hans
								Person, at de skulde giftes, at han var overordentlig glad og
								lykkelig, og udbad sig Døbeseddelen og sine Papirer tilsendte før
								Brylluppet. I en Efterskrift var tilføiet en Hilsen til hans lille
								Kjæreste Elisabeth, som han ikke kunde gaae
								og vente paa, men som han lovede at ægte, naar han engang blev
								Enkemand.»Han har Ingen dræbt!« sagde den gamle Mand, og sank grædende tilbage
								i Stolen.Madam Levsens Glæde og Lyksalighed var
								uendelig stor; hun kyssede Nickels, løb over
								til Moritz og Hedevig, lo og græd. Men deres første, stadige Tanke var dog
									Elisabeth; hvad var der blevet af hende,
								hvor var hun kommet hen? Moritz havde alt et
								Par Breve færdige, som han vilde sende til de forskjellige
								Overfartssteder, hvor han troede, hun maatte være bleven standset,
								da hun var uden Pas; dernæst et Brev til Etatsraad Heimeran, for at han i Kjøbenhavn kunde søge
								Oplysning om hende, dersom hun var naaet dertil. Ikke engang til Hedevig havde han sagt et Ord om, at den
								Strandede, de havde som Gjæst, var Elisabeths Fader; denne selv fik
								ikke at vide, at hans Barn endnu igaar Morges havde været i dette
								Huus, at man for hende var her i Sorg og Angst; det var unødvendigt
								at fortælle, og hverken til Gavn eller Glæde.Nu kom Kommandoren, men ikke saa fornøiet som hans Kone; hun var i
								sin Henrykkelse og Glæde strax løbet derover. Kommandoren havde
								ogsaa øieblikkelig været glad, men snart var den sørgelige og
								rimelige Tanke opstaaet: »Alt var godt og vel, da dette Brev blev
								skrevet, saaledes stode Sagerne dengang, men kan det Onde ikke
								senere være skeet, ja maaskee samme Dag, Nickels
								seilede bort med Brevet? Partiet kan være gaaet overstyr, Elimar kan have gjort en gal Streg, opgivet
								Alt, være gaaet paa et andet Fartøi, Alt kan være passeret som vi
								frygte og maae frygte. Der er jo skrevet nøiagtigt derom fra
								Politiet i Kjøbenhavn. Det er Galskab at være glad og troe og tænke
								paa en saa utrolig Lykke!«Madame Levsen blev bleg af Skræk, da hun
								hørte den Mening; hun vred sine Hænder og var ligesaa hurtig til
								igjen at frygte det Værste, som hun havde været det til at gribe
								Lykkebuddet, der bragtes.Moritz maatte give Kommandoren Ret, men et Haab havde de dog, sagde
								han, et Haab, der ikke burde opgives. Han aabnede igjen Brevet til
								Etatsraad Heimeran, tilføiede Efterretningen
								om Elimars Brev, om Nickels Meddelelser, og bad Etatsraaden, paa det
								Indstændigste, at søge Oplysning om Fangen, og, naar han fik den, da
								uopholdelig at skrive derom. Jap-Lidt-Piders,
								som var kommet fra Dagebüll, sagde, at Elisabeth rigtigt var taget med ham over,
								men var slet ikke kommet til Værtshuset; Ingen derovre havde seet
								noget til hende; hun maatte strax være gaaet videre fort.Vi ville see, hvor vidt hun var. Hun seilede netop da i store Belt,
								ud for Langeland, omtrent paa samme Sted,
								hvor vi den Aften, hun fødtes, saae Moritz
								med de unge, adelige Manuducenter i aaben Baad styre til Fyen. Ogsaa nu var Vinden imod, Skipperen
								maatte krydse, og først næste Eftermiddag naaede han Karrebæksminde, hvor Elisabeth steg iland, for derfra at vandre til Kjøbenhavn og søge Kongen og Elimar.Ende paa anden Deel. Tredie DeelI.Enkefruen.Elisabeth var kommet i Land ved Karrebæksminde*. Skipper Thømming havde vist hende, hvad Vei hun
								skulde gaae til Nestved og raadet hende, at
								overnatte der, for næste Morgen tidligt, der just var en af de Dage,
								paa hvilke Dagvognen gik til Kjøbenhavn, at tage med denne; hun
								vilde da for nogle faa Penge endnu før Aften naae til Kjøbenhavn;
								dette var den sikkreste og mest tilraadelige Maade at komme derind
								paa. I Nestved skulde hun boe hos
								Viinhandleren paa Hjørnet af Helligaandsgaden og Katekismusstrædet,
								her var et godt Vertshuus og herfra kjørte just Dagvognen; Alt vilde
								gaae af sig selv, tilføiede han. Ikke uden Vemod sagde hun Farvel
								til den skikkelige Skipper og begav sig henad Skovveien til Nestved.Det var i October, Skoven stod usædvanlig silde endnu med tæt, broget
								Løv; Luften var efter Stormen saa klar og høi. Det var de store
								Træer, den hele Skovnatur i sin synkende Pragt, saa fremmed og dog
								saa kjendt, der greb hendes rent poetiske Gemyt; der var noget
								Kirkeligt i Skoven og Solen skinnede som et Guds Ord, en Guds
								Prædiken derind. Det var ikke den korteste Vei, hun gik, men hun
								vidste det ikke, mærkede det ikke. Pludseligt hørte hun Orgeltoner,
								de løde ind i Skoven til hende; hun var ved det gamle Herlufsholm; nogle af Disciplene fra Skolen
								legede paa den grønne Plads foran den gamle, røde Gaard. Solen
								skinnede, Orgelet klang, her saae saa hjemligt og godt ud; en af
								Drengene hilsede hende saa venligt, saa bekjendt, og det gjorde
								hende godt; hun vovede at spørge ham om Veien til Nestved, og han viste hende Stien langs * Karrebæksminde er en Havn i Sjælland for
									den en Miil derfra oppe i Landet, ved Suse-Aa
									beliggende Kjøbstad Nestved.  med Aaen forbi Vandmøllen,
								hvor Birgitte Gjøe har boet, men hvor nu den fromme, ridderlige
								Frues Stadsestue er forvandlet til Svinesti.Snart saae hun for sig Byen under den store Sandbanke, der er i Høide
								med Kirketaarnet; hun fandt Vertshuset og fik sig der et lille
								Kammer; Brød havde hun kjøbt sig paa Gaden hos Bageren, det spiste
								hun og drak Vand til, for ikke at faae for stor Regning. Elimar var hendes stadige Tanke, ham skulde
								hun snart see, maaskee allerede imorgen Aften, men hvorledes kom hun
								til ham? Hvad maatte han ikke lide! Og hun tænkte paa sine
								Pleieforældre, som hun havde gjort den bittre Sorg at gaae bort fra,
								uden at sige Farvel, det hun ikke kunde, det de ikke vilde have
								tilladt hende! Og hvad vilde Monarken sige? Vilde hun hos ham have
								Mod til at tale, at bede? Jeg vil græde for hans Fødder, tænkte hun,
								og han vil læse den gamle Bedstemoders Brev og røres ved al den Nød!
								Taarerne trillede Elisabeth ned ad Kinderne.
								Da lød ude fra Gaden Musik; det var Trompeterne, som blæste
								Tappenstreg; hendes Tanker vendte sig derud, og hun blev lettere i
								Sindet, stille læste hun sin Aftenbøn og sov.I Morgenstunden blev hun vakt af Pigen, der sagde hende, at nu maatte
								hun op, vilde hun med Dagvognen. Nede i Gaarden holdt to store
								firesædige Vogne; endeel Madammer og Herrer, alle fine Folk, syntes
									Elisabeth, steg op, det var skrækkeligt
								høit i Veiret; hun fik en Midt-Plads, Kudsken blæste og rask gik det
								gjennem Gaderne, hvor Folk rundt om kom til Vinduerne; der var en
								Nikken og en Hilsen, en Raaben til og fra; det gik just raskt, men
								kun ud af Byen, da inderligt langsomt. Det var Dagvognskjørsel;
								Dagvognsconversationen begyndte, Dagvognsbekjendtskab blev gjort.
								Alle vare, som sagt, fine Folk.Himlen var med Skyer, det blæste stærkt; men i den danske
								Tilfredshed, hvad Climatet angaaer, trøstede man sig indbyrdes med,
								at man maatte være glad for den Blæst, thi ellers havde man
								Skylregn. To Madammer fortalte hinanden de frygteligste Historier om
								Dagvognen; den var væltet Dagen forud, den havde engang ifjor kjørt
								et Barn over; man kunde vente Alting; og nu kom de til at tale om
								Elendighed, og det gik fra Dagvognen til en Luftballon, der var
								styrtet ned ovre i England.Der var en halvgammel Mand, som talte Æsthetisk og blev deri drevet
								frem af en ung Student, der syntes Kløgten selv. »Jeg siger som
								Shakspeare: no, no,«
								sagde den Gamle, - for han kunde citere.»Hvor siger Shakspeare det?« spurgte Studenten.»Det siger han mange Steder. Det er en meget bekjendt Replik!«»Ja, saa siger han vel noget mere?« sagde Studenten.»Saa, troer De det?« svarede den Gamle, og saa var han stødt.En Madamme talte idelig kun om Madlavning og om hvad de nu turde
								skrive i Aviserne.En gammel og sygelig Herre sad med sin ganske unge Kone, og en Ven,
								han traf her paa Vognen, billigede hans Giftermaal og talte meget
								trøsteligt for Ægteparret, sagde, at det var fornuftigt, han havde
								taget en Kone, som var ung og rask og kunde pleie ham i hans
								Alderdom og Sygelighed, og som han kunde efterlade Midler, saa hun
								efter hans Død vilde faae det velsignet. Den unge Kone sværmede for
								to Ting: sin gamle Mand, hvis Fingre hun sad og legede med, og for
								at komme paa Comedie i Kjøbenhavn; hendes Tidsregning havde altid
								været efter, naar Theatret aabnedes og naar det lukkedes; læste hun
								i Aviserne, at nu vare Logerne til Salg for den kommende Saison, det
								var for hende som for os at læse: nu har Storken vist sig, eller at
								der allerede var kommet modne Jordbær. Dagvogns-Selskabet blev
								indbyrdes mere og mere bekjendt, og snart var det opdaget, at Elisabeth var »en Fremmed fra Holsteen,« som
								de sagde, og at hun var ganske alene; hvor Halligeme laae, vidste Ingen, ikke engang Studenten; han
								mente, at det var en gal Udtale af Navnet, thi ellers kjendte han
								det. Halliger gjorde han til Haligoland, og saa var det snart Helgoland. Elisabeth
								rystede med Hovedet, men indlod sig ikke videre paa Forklaring.
								Og saa kjørte de over det høitliggende, bakkede Hedeland med den
								vide Udsigt, forbi Qisselfeldt og Bregentveds Skove. Hun saae dem ikke i deres
								Friskhed, saae ikke ind i denne Sommer-Skov-Ensomhed, hvor Vildtet
								springer i det høie Græs, hvor Storken gaaer i Enge; hun saae den
								døende Natur, saae den i sit Fald, saae den fra Dagvognen, og dog
								som en deilig Musik greb den uendeligt hendes Sjæl under al den
								tomme Snakken. Endelig naaede de Kjøge; den
								sygelige Mand viste paa hele Touren den største Lyst til at sige Elisabeth  Besked om Egne og Huse, om Alting,
								men hun forstod ham ikke, saa særegne vare Mærkelighederne, han
								udpegede. »Det er nu røde Huus!« sagde han om et Huus paa Veien, de
								kom forbi. I Kjøge pegede han paa et andet
								Huus; »der boer min Svoger!« Men Elisabeth
								vendte sig til den modsatte Side, der laa Kirken; en lav Muur
								skilte den fra Gaden, og op ad Kirkens Muur voxte et heelt Tæppe af
								Evighedsgrønt; det mindede hende om den gamle Frues Gaard i Fyen;
								siden Elisabeth som Barn var der, havde hun
								ikke seet et sligt Grønt. Det fattige Kjøge
								havde saaledes den smukkeste ErindringsBlomst at fremvise.
								Efterat have passeret Byen, kommer man til Værtshuset; her ved
								Ombytning af Vognen fik Elisabeth Plads ved
								de to Madammer, som talte om Dagvogns-Ulykker; de maatte vide, hvem
								den lille »Holstenske« var, og med barnlig Uerfarenhed fortalte hun
								sin Reises Hensigt og at det var første Gang, hun kom til
								Kjøbenhavn, og at hun slet Ingen kjendte. Og nu havde begge
								Madammerne, den Ene var da Enkefrue, en ny, sand Ulykke, som de
								kunde regne med til Dagvogns-Ulykker.»Men hvem vil De søge til, naar De kommer ind i Byen?« spurgte
								Enkefruen.Elisabeth nævnede Etatsraad Heimeran, som hun ikke kjendte, men som
								kjendte hendes Pleiefader. Etatsraaden var næst Kongen hendes Haab
								og Støtte.»Ja, men hvor finder De Etatsraaden iaften? Kjøbenhavn er en stor
								vildsom By med fæle Mennesker! saadan et stakkels ungt Barn, som De,
								kan ikke gaae alene paa Gaden; der er de ækleste unge Mennesker! Ak
								det er skrækkeligt!«Og hun gjorde Elisabeth endnu mere angst.»Jeg veed ikke, hvad jeg skal finde paa med hende!« sagde Enkefruen.De nærmede sig Kjøbenhavn; det var, som vi veed, i October, det var
								Flyttedag, vaadt og graat. Der er til enhver Aarstid noget Trykkende
								ved at komme fra Landet ind i en Fæstning, som Kjøbenhavn er, at
								kjøre for første Gang igjennem snevre, mørke Befæstningsværker, over
								smalle Broer ind ad en lang tunnelartet Port under Volden, ind i de
								snevre Gader med høie Huse paa begge Sider; og det gjorde Elisabeth nu ved Efteraarstid, i Regn og
								Rusk, paa aaben Vogn, lige i 
								Mørkningen, om Aftenen paa en Flyttedag. I andre Lande kjender man
								ikke denne Dag, der hos os indtræffer en Gang om Foraaret og en Gang
								om Efteraaret, da de Familier, som skifte Bopæl, drage med Alt, hvad
								de have, fra det Sted, hvor de vare, og ind i det nye Hjem. Her er
								en Rumsteren, et Roderi, som vel kan være ret artigt for en
								Genremaler at studere, men for Vedkommende ikke er saa lysteligt.
								Den Fremmede, som ikke kjender en kjøbenhavnsk Flyttedag, og paa
								denne kommer ind i Byen, vil troe at være traadt ind i en Gade, hvor
								Qvarteret i Nærheden staaer i Lyslue, og at det er derfor, alle
								Mennesker paa Vogne og paa Børe slæbe afsted med Dyner og Meubler
								for at frelse. Hele Gader ligge opdyngede med Straae og Skarn, med
								Alt, hvad der ikke er værdt at gjemme paa; man seer en uendelig
								Mødding. Hvilket Billed paa Forgængelighed! Der hviler en skrækkelig
								gammel Silkehat, som engang vakte Misundelse i hele Nabolauget og
								sad dog paa et stygt Hoved; her ligger en graa Handske, engang var
								den hvid, Brudgommen bar den sin Bryllupsdag. I dette Chaos kjørte
									Elisabeth. Hun følte sig som trykket
								sammen, forkuet og angst. I Vertshuusgaarden, hvor Dagvognen holdt,
								stege de Alle af; de Fleste fandt Bekjendtere, som ventede paa dem;
								der var megen Glæde og Snakken, Eftersyn med Kufferter, Trængsel og
								Droskekjørsel. Elisabeth følte sig saa
								forladt, som aldrig før; med sin lille Byldt stod hun og vidste
								hverken frem eller tilbage. Enkefruen søgte ogsaa efter Nogen; med
								Eet skreg hun: »Sanne!« og en ganske lille
								Pige, spinkel og skiden, Haarene hang hende i Tjavser om Ansigtet,
								borede sig frem, kyssede Enkefruen paa Haanden og tog en Æske, der
								havde staaet paa Skjødet hele Dagvognstouren. Den Lille snakkede i
								Eet væk, vendte og dreiede sig, borede sig frem i Mængden og skreg
								med fin Stemme paa en Landsoldat, der skulde bære Kufferten.
								Enkefruen nikkede til Elisabeth, saae derpaa
								endnu engang paa hende og vilde til at gaae. Da greb Elisabeth i Angst fat i hendes Kaabe og
								spurgte, idet Taarerne løb hende ned over Kinderne: »O Herre Gud,
								hvor gaaer jeg hen?«»Stakkels Barn!« sagde Enkefruen; »det er næsten bælmørkt; kom da med
								mig! for en Nat eller to faaer jeg vel Plads til Dem; De kunde komme
								i slemme Hænder, stakkels Barn! det er en farlig By og her er mange
								onde Mennesker!« Landsoldaten gik med  Kufferten paa Ryggen, Sanne løb med Æsken
								foran. »Vi skulle i Laxegaden«, sagde
								Enkefruen, »den Gade har De vel hørt nævne? den ligger paa et godt
								Strøg, mellem Børsen og Theatret; det er i den Gade, Fanden for et
								Par Aar siden viste sig, som der blev talt saa meget om og som
								Politiet aldrig kom efter.«I Regn og Rusk, i al Flyttedags-Dyndet vandrede de afsted. De mange
								Mennesker paa Gaden, denne Travlhed, Alt havde noget ængstende for
									Elisabeth; »saa Mange rundtom og ikke en
								Eneste kjender mig eller bryder sig om mig!« det var en Tanke, som
								paatrængte sig. Endelig vare de i Laxegaden,
								der saae ud som de andre Gader med Halm og Skarndynger; en
								Kobbersmed stod med sine tre Drenge og hamrede Slag i Slag paa en
								stor Kjedel nærved Huset, hvor de stege ind og op af de mange
								Trapper, vistnok flere end der var i Kirketaarnet paa Oland. Stuen,
								de traadte ind i, laa temmelig i Uorden, det Hele her svarede ikke
								ganske til de fine Klæder, Fruen havde paa i daarligt Veir paa
								Dagvognen. Alt laa kastet omkring; Sanne løb
								gesvindt ud at gjøre Ild paa og kom saa at faae Penge til Brænde,
								Fløde og til Punschextract.»Et lille ukonfirmeret Skind er det,« sagde Fruen; »Sanne kommer Morgen og Aften og passer mig;
								den Andenjeg havde, var en slet Person, som jeg maatte lade løbe.
								Siden skal De see en ung Dame, Adelgunde, en
								klog, dannet Pige; hun kommer i de bedste Familier, hun hjelper med
								Pynten, det kan hun mageløst. Hun gjør bestemt engang et Parti i den
								høiere Stand, hun er egentlig født til at være Prindsesse!«Elisabeth vidste ikke, hvad hun skulde svare, hun sad forknyt og
								trykkede Fruens Haand til sin Mund; og nu gav Fruen hende en egen
								Skuffe med egen Nøgle til, der kunde hun gjemme sit Tøi og de Penge,
								hun havde, - nogle maatte hun jo have; og saa vilde de for
								iaften ikke sørge mere, sagde hun; nu kom Adelgunde strax, og saa skulde de hver have et Glas
								Punsch; imorgen kunde de tænke over, og saa skulde Elisabeth gaae til Etatsraad Heimeran, der maatte tage sig af hende og
								vilde det nok!Fruen fik et meget godt Schavl om sig, Bordet blev vel besat, og nu
								kom Adelgunde, med Silkekaabe og Fløielshat.
								Hun var neppe tyve Aar, slank Figur, straalende Øine og et ypperligt
								Snakketøi, og af Profession - Sypige.I Kjøbenhavn ere Sypigerne en egen Classe, og i Regelen høist
								respektable Piger, - med Undtagelser. Deres Stilling er sædvanlig
								meget tung og bitterlig. Fortjenesten er saare ringe, og deres Liv
								ofte et Fængsels-Liv. Fra den tidlige Morgen til ud paa Aftenen maae
								de i en dem fremmed Familie arbeide ufortrødent og prøve forskjellig
								Behandling; hos Borgerklassen regnes de i Almindelighed med til
								Huset, spise endogsaa i Stuen med Familien, eller i Børnenes
								Sovekammer; hos Folk høiere i Rangen have de en Slags ensom Arrest;
								de lukkes inde med Sytøiet paa et Kammer og der kommer ikke et
								levende Væsen til dem, uden, ligesom i Arresten, naar Maden bringes
								dem. Man har mange Exempler paa, at om endogsaa Fortjenesten her er
								større end andetsteds, de stakkels Syjomfruer aldeles skye disse
								Huse; de kunne ikke udholde denne Afsondring fra Alle, denne evige
								Taushed.Adelgunde havde for længe siden taget sit Parti, kun at gaae hvor hun
								morede sig, og det var ikke mange Steder; dog, hun havde det
								alligevel som Lillierne paa Marken, de staae godt klædte.
								Familierne, som hun syede hos, vidste hun ypperligt at opfatte fra
								deres komiske Side, og forstod hjemme med ægte dramatisk Talent at
								gjengive dem. Hun var inde i alle Forhold, vidste løst og fast fra
								neden og fra oven.Enkefruen satte hende strax ind i Elisabeths Historie, og Adelgunde blev saa rørt over sin Venindes Opførsel, at hun
								faldt hende om Halsen og kaldte hende »sin søde Frue!« Det var ogsaa
								yndigt, fandt hun, hvad Elisabeth havde
								giort; naar bare ikke Fyren blev Slave; »det er saa nedrigt!« sagde
								hun. »Han er da Din Kjæreste? ja, det kan man da godt tænke paa i
								Din Alder; det gjorde jeg, - det ligger i os! Ah, see, hun bliver
								rød!« udbrød hun; »det kan jeg lide! Hun er i Grunden ikke ilde, den
								Smaa, der er noget Fint, noget Klogt! men Kjolen er fra Landet.« Og
								Adelgunde lo og fortalte sine Historier hele Aftenen; hun vidste
								uendelig meget. Og der blev drukket Punsch og klinket, og drukket en
								Skaal, som Fruen hvidskede til Adelgunde,
								der da lo og kastede sig tilbage i Sophaen. Det var igrunden
								forunderligt at see de to lystige Qvinder der og den frygtsomme,
								bedrøvede Elisabeth. Silde kom hun tilsengs;
								et Spiskammer, som ved en Trævæg var afdelt fra Kjøkkenet, hvorud
								Døren gik med to udskaarne Hjerter i, blev hendes Sovekammer. Hun
									 læste sin Aftenbøn og takkede
								vor Herre, at der gaves gode Mennesker, og at hun havde fundet dem i
								denne store, skrækkelige By.Det var høit paa Dagen, da der blev kaldt paa hende; hun havde sovet
								længe. Adelgunde bragte hende selv Kaffe paa
								Sengen, og da hun saa stod op og saae fra Kjøkkenvinduet ud, var
								Luften saa klar, Solen skinnede over Nabohusene; et Vindue paa
								Tagkammeret stod aabent, en lille Fugl i Buur sang derfra saa høit
								og lystigt, - et godt Varsel for, hvad Dagen vilde bringe.
								I Hast var hun færdig for strax at gaae til Elimar, see ham, trøste ham, var hendes første Tanke. Men
								Enkefruen sagde, at det var ikke saaledes at løbe til, der maatte
								først erholdes Tilladelse hos Politiet; der var meget at gjøre, før
								man saadan kom ind til Fanger, og det Dødsfanger; hun skulde
								imidlertid idag høre sig for og saa paa det snareste faae det
								udvirket, at hun kom til ham. Men Elisabeth
								maatte strax i Formiddag gaae til Etatsraad Heimeran; Sanne kunde følge hende;
								de skulde imidlertid først gaae til Urtekræmmeren ligeoverfor, laane
									Veiviseren og see, hvor Etatsraaden
								boede. Det var langt ude paa Christianshavn,
								hans Huus var, - der maatte de ud. Sanne viste Vei gjennem
									Børsen, for der var noget at see,
								Boutikker og Gange, to hele lange Gader under Tag; og udenfor laae
								Fartøier, Side ved Side, alle Arter ligefra de smaa Pæreskuder med
								Æbler og Potter, til de store Kulskibe. Der var en Trængsel med
								Vogne og Bærebøre; Piger kom med Torvekurve, Skoledrenge med Bøger,
								og hele Gaden var i eet Dynd. Amagerpiger og Fiskerkoner raabte, den
								Ene hæsere end den Anden. Sanne var snart
								foran snart paa Siden, saa uendelig vever, og hun vidste ogsaa at
								fortælle. Hendes ældre Søster, sagde hun, havde havt Bryllup med en
								Mand, hvis Embede var at bære et Blad om; Brylluppet havde staaet
								hos Forældrene, og Søsteren havde af sit Herskab faaet fem
								Rigsbankdaler til Brylluppet; for de to var kjøbt en MyrteBouket i
								botanisk Have, for den maatte Bruden have; og saa var der dandset
								hele Natten i deres lille Stue, hvor Seng og Dragkiste var sat ud
								paa Gangen; de havde siddet i Vindueskarmene og faaet Klipfisk og
								Punsch; og lille Sanne lo over hele sit
								lille, skidne Ansigt og tabte to Gange Slæberne, som hun havde
								dandset med og traadt ned; men hun fik dem igjen og saa kom de til
								Etatsraadens. Jørgen lukkede op, den gamle,
								skikkelige Jørgen, som Caroline saa tidt
								havde spøgt med; Elisabeth kjendte ham af
								Fortællinger fra Hjemmet, ja  hun
								kjendte næsten Meublerne selv, saa ofte havde hun hørt om Alt i
								dette Huus. Hun sagde, at hun kom fra Halligerne, fra Moritz, og Jørgen satte sit allerbedste Ansigt op, men
								gav tillige den Besked, at Etatsraaden netop idag var reist ud paa
								Landet og kom ikke tilbage før om fem, sex Dage. Elisabeth stod forskrækket, var nær ved at briste i Graad,
								kunde ikke sige et Ord, og da Jørgen saa
								spurgte, hvor hun boede, var det Sanne, som
								maatte svare for hende. Og saa gik de hjem igjen. Her sad Adelgunde og læste i en Roman af Johannes Wildt; den var saa spændende, sagde hun, den
								var noget Andet end dem af Walter Scott, - han forstod sig ikke paa
								Kjærlighed. løvrigt trøstede hun Elisabeth
								med, at fem, sex Dage var jo ingen Evighed, og saa kom jo
								Etatsraaden; hun skulde nok snakke med Enkefruen. Denne hørte ikke
								med det mest fornøiede Ansigt derpaa, men Adelgunde vidste at tale, sagde, at nu var hun engang den
								lille Jomfrues Beskytter, og det kunde jo altid blive gjengjeldt.»Mit Hjerte koster mig meget!« sagde Enkefruen; »det løber altid af
								med mig! ja, var jeg en rig Kone, saa var det ikke noget, saa kunde
								jeg ødelægge mig med Fornøielse, det sagde ikke noget! men nu maa
								jeg tænke videre frem; naa, saa bliv da her til Etatsraaden kommer,
								men saa maa Du fortælle ham, hvad jeg har gjort, nogen Godtgjørelse
								maa jeg have.« Og hun kaldte Elisabeth til
								Siden, bad hende, som Laan foreløbigt at give tre Rigsdaler af dem,
								hun havde; Enkefruen var i en øieblikkelig Pengeforlegenhed. Hvad
									Elimar angik, var der talt med
								Assistenten, og hun vilde erholde Tilladelsen til at see ham,
								rimeligviis imorgeneftermiddag; den Dag var det ogsaa Audientsdag og
								saa kunde hun benytte Formiddagen til at forsøge sin Skjæbne hos
								Kongen; man maatte bruge Tiden!Altsaa endnu næsten en heel Dag før hun skulde see Elimar! hendes Hjerte bankede i Sorg og Længsel, hendes
								Hoved var som vilde det gaae itu; men hun maatte jo finde sig i hvad
								de Andre sagde, det var det ene Rigtige og Mulige. Adelgunde læste høit for hende af
								»Dødningefingeren«, et af de allerdeiligste Steder, som hun
								forsikkrede. Der var to Fruer i Besøg om Aftenen og der blev levet
								høit, rimeligviis for de tre Rigsdaler, Elisabeth
								havde leveret; men hun fandt ingen Trøst eller Glæde, ikke
								engang i Enkefruens Kjærlighedshistorie, Intriguen som den kaldtes,
								den, hvorved hun havde faaet sin salig Mand.Fra sin tidligste Ungdom havde hun elsket ham, men han havde ikke
								mærket det, for han var Forretnings-Menneske; da kom de i By sammen,
								det var Helsingør, og der begyndte
								Intriguen. En Dag, hun var i Kjøbenhavn, læste hun i Aviserne, at en
								Mand i Slagelse lyste efter sin Hund, som
								var løbet bort. Da fik hun sin Idee; hun skrev strax uden videre, at
								Hunden var seet i Kjøbenhavn der og der; og heri var nu ikke et Ord
								sandt, men indeni Brevet lagde hun et Andet, som hun bad Manden i
								Slagelse besørge til Helsingør, og det var til ham, hun elskede, og
								hvem hun nu sagde det reent ud; for det er altid det Bedste! Sit
								Navn skrev hun ikke, og den Omvei Brevet gjorde, vilde føre ham paa
								Vildspor, mente hun; ogsaa havde hun skrevet, at dersom han nu,
								efterat vide hendes Hjertes Tanker, vilde kjende hendes Person, da
								kunde han Løverdag Middag i Helsingør hos
								fire forskjellige Piger finde hendes Lighed; den Ene var
								Klædekræmmerens Datter paa Hjørnet, der kunde han gaae ind og tage
								Prøver af fint Klæde; den Anden var hos Isenkræmmeren, der kunde han
								gaae ind at kjøbe smaa Søm; det tredie Sted skulde han gaae ind paa
								Gangen og spørge efter Nogen, som ikke boede der, og paa det fjerde
								Sted, det var hos Consulens, kunde han gjøre det samme, og naar han
								saa havde seet dem alle Fire, kunde han tænke over; han skulde da om
								Søndagen gaae i Kirken, hvor han vilde finde alle fire Piger i den
								sidste Kirkestol, og naar de saa gik ud, skulde han tale til den af
								dem, som mest behagede ham; traf han da den Rette, vilde han modtage
								en lille Billet, og Forlovelsen var afgjort. Og Brevet kom rigtigt
								og Alt gik rigtigt. Han gik i alle fire Huse, og om Søndagen i
								Kirken, og traf den Rette, og saa var det jo gjensidig Kjærlighed!
								de bleve Mand og Kone, og nu var hun Enkefrue! Og Adelgunde saae med opspilede Øine paa hende, lo og
								forsikkrede, at det kunde blive den deiligste Roman, naar den blev
								rigtigt sat sammen; og Fruerne beundrede hvad der var fortalt, og
								havde ogsaa Historier, der skulde sætte dem lige saa høit i
								Opfindsomhed og Kjærlighed. Elisabeth vidste
								tilsidst slet ikke hvad de talte om, hun hensank i sin egen Sorg og
								dens mørke Tanker. Næste Morgen skulde hun søge Kongen og samme Dag
								see Elimar, det var den vigtigste Dag i
								hendes Liv, følte hun; hvorledes vilde den ende? med hvilken Ro og
								Fortrøstning skulde hun vel imorgen gaae tilsengs? Hun var saa ung,
								og alt saa gammel i Sorg og Angst!II.I Forgemakket, paa Raadstuen og i Theatretsamt
									hvad der senere fulgte paa.Lille Sanne skulde vise Elisabeth ud til Amalienborg, hvor Kong Frederik den Sjette boede, og gav den Dag Audients for
								Alle og Enhver. Der var saadan en Veverhed i Sanne, saa hverken Haaret eller Slæberne vilde sidde fast;
								hun havde igjen en Historie: hendes Svoger, som bar Bladet om, det,
								han havde giftet sig paa, skulde nu have sit eget Navn trykt paa
								Bladet, som den Ansvarende for hvad der stod deri. Og Elisabeth spurgte, for dog at sige Noget,
								thi hende var alt det ligegyldigt: »skriver han da Bladet?«»Han hverken skriver eller læser!« svarede Sanne, »han bærer kun om og er Ansvarendes!«Nu vare de ved Slottet; der stode Soldater i Kolonnaden og en
								rødklædt Portner med Sølvstok. Elisabeth
								neiede ganske dybt og blev staaende; hun ventede at han vilde
								vise hende bort, men han pegede opad en Gang, hvor der stode Gardere
								med dragne Sabler; det gjøs i hende; hun gik imidlertid Veien, hun
								skulde gaae, og standsede i Værelset, hvor Lakaierne sad; hun neiede
								og neiede igjen, til de med et Smil aabnede Døren for hende og hun
								stod i Audients-Forgemakket. Her var en grulig Mængde Mennesker,
								Herrer og Damer; de stode stille, forventningsfulde mellem
								hverandre; længere fremad gik op og ned flere Herrer i Sølv og Guld,
								det kunde gjerne være Konger Allesammen; nogle havde ogsaa Stjerne
								paa Brystet og Allesammen bare de Ordenstegn; de talte meget, men
								ikke med høi Stemme, bemærkede hun; de saae stolte ud, talte ikke
								til de Sortklædte, uden det var Præster med Fløiel paa Kraven og
								Ordenstegn; havde de ikke det, syntes hun, at de ogsaa stode
								tilovers. Henimod Væggen hang over to Pauker nogle gamle
								sølvbroderede Faner, det var det eneste Mærkelige herinde. Her
								altsaa boede Kongen. At han ikke daglig gik med Scepter og Krone,
								vidste hun; en Slags Forestilling om hans Person havde hun gjort sig
								efter Portrættet, der hang ved Alteret i Kirken hjemme paa Oland. Hvorledes vilde han høre paa hende,
								hvorledes vilde Gud føie hendes Tale? hun søgte i Tankerne at ordne
								den, og havde Ord, syntes hun,  der
								vilde føie sig. I Skaren, hvor hun stod, gik en af de pyntede
								Kavalerer om, udspurgte Enhver og skrev det op; han kom ogsaa til
									Elisabeth, vilde vide hendes Navn og
								hvorfra hun var. Hendes Stemme skjælvede da hun gav ham Svar. Og der
								gik een Time, der gik to, mange Mennesker kom ind til Kongen og ud
								igjen, men endnu vare grumme Mange tilbage; en halv Time gik,
								Officeren vinkede ad Elisabeth; hun var jo
								saa langveis borte fra; han undte hende at komme ind, og hun traadte
								hen ved Siden af Døren til det kongelige Værelse, saaledes som hun
								havde seet de Andre gjøre. Altsaa var da nu Øieblikket! hun lukkede
								sine Øine, foldede sine Hænder, samlede al sin Tanke. En Lakai kom i
								det samme, hvidskede til den jourhavende Officeer, denne gik ind til
								Kongen og kom strax efter tilbage med den Efterretning, at Kongen
								saae ingen Flere idag. »Giv mig Din Ansøgning,« sagde han til Elisabeth, »jeg skal sørge for at Kongen
								faaer den.«»Jeg maa selv tale med ham!« stammede hun; »o min Gud!« og hun var
								nær ved at segne om.»Kom paa Mandag,« sagde han, »og Du vil nok komme ind.« Alle gik, Elisabeth maatte ogsaa gaae, i det Øieblik,
								hun stod saa nær ved Naadens Dør, saa levende havde samlet Alt, hvad
								hun vilde sige.Dybt bedrøvet kom hun hjem; men Enkefruen, der kjendte
								Forgemaksvæsenet, havde forudseet det; i Eftermiddag vilde hun selv
								gaae med Elisabeth til Synderen, som hun
								kaldte Elimar. »Jeg vil følge Dig derop paa
								Raadstuen,« sagde hun, »skjøndt det er et afskyeligt Sted, hvor jeg
								aldrig har været; men nu har jeg jo engang taget mig af Dig, og saa
								maa jeg holde det ud.«De gik til Raad- og Domhuset, det var for Elisabeth en Vei, endnu tungere, endnu mere rystende end
								den til Kongens Slot; om faa Øieblikke skulde hun altsaa see Elimar, hendes Barndoms Ven, ham, som holdt
								hende fast i den stigende Flod, ham, hendes: »stadige Tanke!«Raadhusets høie Kolonner, de store tilgittrede Vinduer, den brede
								Trappe, hele Bygningens Forskjellighed fra de andre Gaarde der paa
								Pladsen, bidrog til at forhøie Stemningen; de gik op af brede
								Trapper, hen ad lange Gange og over et Galleri, hvorfra de saae ned
								i en stor Sal; Alt var saa stort og forskjelligt fra den
								Forestilling, Elisabeth havde gjort sig om Veien til et
								Fængsel; her var ikke mørkt, skummelt og gammelt, som i Edinburghs
								Fængsel, og dog smaasnakkede Fruen i Eetvæk, at her var rædsomt, at
								Luften var ganske grulig, at hun havde Zittren i sine Been.De traadte nu ind i et som Contoir indrettet Værelse; Assessoren lod
								en Betjent gaae at hente Elimar Levsen. Dødbleghed gik over Elisabeths Pande, hun maatte holde sig til
								Stolen, det var som om Alt omkring hende dreiede sig rundt.
								Betjenten kom tilbage med den Fangne, som var iført en Kalmuks
								Sømandsklædning; han saae dristigt omkring sig, Elisabeth havde gjort et Skridt fremad, men standsede
								- -»Nu kunne I tale sammen!« sagde Assessoren.»Det er ikke ham;« udbrød Elisabeth; »det er
								ikke Elimar Levsen! ham søger jeg, ham der kjender jeg
								ikke.«»Det er Elimar Levsenl«»Nei, nei! det er ikke denne! jeg søger Elimar
								ovre fra Oland, Commandorens Sønnesøn,
								som« - hun kunde ikke udtale: - »har myrdet ....« men
								sagde: »som er kommet fangen hjem fra Amerika.«»Det er jo Dig!« sagde Assessoren til den Fangne. »Hedder Du ikke Elimar Levsen?«»Det er mit Navn!« svarede han med et eget Smil. »Jeg er Sønnesøn af
								Commandoren paa Oland.«»Nei, det er ikke muligt!« sagde Elisabeth
								med en forunderlig Heftighed. »Saaledes seer Elimar ikke ud, saaledes kunde han ikke komme til at see
								ud! Det er ikke de Øine, ikke det Ansigt, slet Intet!«Assessoren hørte med Opmærksomhed paa Elisabeth, betragtede hende og den Fangne, og en Art Forhør
								begyndte, hvori Elisabeth naturligt og
								uskyldigt fortalte om den Sorg, der laa paa de Gamle hjemme, at
								Madam Levsen havde skrevet Brev til Kongen,
								og at hun var gaaet med det til Kjøbenhavn og idag havde søgt om
								Audientsen.»Saa Kommandoren og Mutter Levsen tage sig det saa forfærdeligt!«
								sagde den Fangne; »det tænkte jeg nok og det kan de have godt af. De
								skal huske Jes Jappen!«»Jes Jappen!« raabte Elisabeth.Ja, ham var det, Jes Jappen, Tjenestepigens Søn. Han havde
								virkelig i Amerika lidt Skibbrud, mistet Pas og Papirer og uden
								nogen bestemt Hensigt, men af et Indfald, kaldt sig Elimar Levsen, da han tog Hyre paa et andet Fartøi;
								i en Ordstrid havde han med sin Kniv stukket Styrmanden ihjel, og da
								han i Baand og Jern kom til Kjøbenhavn, var det ham en Fornøielse at
								tænke, hvilken Forfærdelse de ovre hos Kommandorens vilde faae, naar
								de hørte at Kjellingeungen, som han kaldte Elimar, var kommet i den Bedrøvelse. Et lille Skub kunde de
								have godt af derovre, de fik jo nok at vide, at det var Løgn, og saa
								havde de jo dobbelt Fornøielse!Alt dette tilstod han uden videre, og da han saae, hvor Elisabeths Øine lyste, hvor hele hendes
								Ansigt afprægede en indre Lyksalighed, kom det egne Grin om hans
								Mund og han sagde: »det var syndigt om han tog den rige Enke
								derovre, naar han har saadan en Kjæreste!«Elisabeth blev blodrød; den Fangne førtes bort, for senere at tages i
								et nyt Forhør. Assessoren sagde Elisabeth,
								at hun muligt endnu engang kunde blive kaldt derop, dog vilde det
								ikke skee, naar ikke Jes Jappen kom med nye Løgne, hvorved hendes
								Udsagn maatte hjelpe dem. Han fik derpaa Enkefruens Adresse og da
								Assessoren gratulerede Elisabeth til det
								lykkelige Udfald for hende, greb hun hans Haand, kyssede den med en
								Inderlighed, en Bevægelse, som om et Menneskes Liv var givet hende i
								denne Time. Deiligt som et Feeslot var hende nu den hele Bygning med
								Trapper og Gange; hun lo, hun græd, kyssede Enkefruen paa Haanden og
								paa Kaaben.»Men Gud bevares, Barn!« sagde Fruen, »det er jo deiligt! det er
								mageløst! men bliv besindig! lad os bare slippe hjem, komme ud af
								dette Tyvehul! uh, Luften kommer til at sidde i Klæderne paa os! der
								er noget ved Raadstue-Luften ligesom ved Hospitals-Luften, den gaaer
								lige ind i Tøiet!« og hun pustede og hun viftede sig med sit
								broderede Lommetørklæde.Elisabeth var glad og lykkelig som aldrig
								før; hun maatte skrive, strax skrive hjem at det ikke var Elimar, som sad i Baand og Jern, at hun selv
								var i gode Hænder, hos en velsignet Frue, hun havde truffet paa
								Dagvognen, at hun om to Dage kunde vente Etatsraaden, der nu var paa
								Landet, og at hun vilde bede ham hjelpe sig til Oland. Hun huskede nu ogsaa paa, at i Kjøbenhavn var endnu
								en  Bekjendt, den kjære Trine, gift med Skomager Hansen, Trine der engang som Barn
								havde været ved Theatret og dandset med Vinger paa Ryggen og
								Pallietter paa Skoene; Elisabeth spurgte
								Enkefruen, om hun kjendte hende, om hun vidste, hvor hun boede, »om
								man ikke kunde see efter hende i den Bog, hvori de havde fundet
								Etatsraadens Bopæl?«»Han er vist for simpel Skomager til at staae i Veiviseren,« sagde
								Fruen; »her vrimler af Folk, som hedde Hansen; de fleste flytte hvert Halvaar. De har kun en Syl og
								en Spanderem og saa en forfærdelig Mængde Børn!«»Jo vist, hende kan det være!« sagde Adelgunde; »jeg kjender hende; de har ingen Børn og boe omme i
								Kjelderen; hun er endnu ved Theatret og synger i Chor; hun hedder
								Trine Hansen; jeg har rigtignok aldrig talt med hende, men hende er
								det, hun har tjent i Fyen hos Baronessen med Turbannen!«»Hos den gale Baronesse!« sagde Enkefruen. »Veed Du, hun er kommet
								fra Fyen for en otte Dage siden, og Dattersønnen med? men han
								logerer omme i Hotel royal; det er et dejligt Menneske, han seer
								ud som en Italiener! Du vilde synes godt om ham, Adelgunde.«Sanne kom hjem fra Urteboden med et halvt
								Ark Brevpapir; den lille Lap graat Papir, som Boutikdrengen havde
								lagt mellem det og Sannes smaa Fingre, var
								Skyld i, at det kom skinnende hvidt i Huus; Pen og Blæk blev bragt
								og snart sad Elisabeth ifærd med at bringe
								alle de sidste store Begivenheder paa Papiret. »Det var syndigt, om
								han tog den rige Enke derovre, naar han har saadan en Kjæreste!«
								havde Jes Jappen sagt, det var hans sidste Ord, de kom
								altid tilbage i Elisabeths Tanke, de laae
								idetmindste et Øieblik saa mægtige, saa forstyrrende, og i hvor
								ubetydelige de end vare, havde de dog en Virkning som det fine Haar
								i Kikkerten, der voxer til Ankertoug og forhindrer, ret at see
								Gjenstanden, der skal betragtes. Men som sagt, det var kun et
								Øieblik, alt som hun skrev, lyste det mere og mere i hendes Sjæl;
									Elimar var jo fri og uskyldig, det Hele
								havde været som en fæl Drøm; hun tænkte paa de Gamles Glæde og
								Lyksalighed, naar de fik alt dette at vide og hendes eneste Frygt,
								- den hun udtalte for Adelgunde og
								Enkefruen, - var, om bare dette Brev gik sikkert med
								Posten, om man passede vel paa det og hvor mange  Dage det kunde vare førend det korn til Oland. Paa det Sidste vidste de nu ikke at
								svare, derimod trøstede de særdeles med hvad Sikkerheden angik.
								»Alle Brevene,« sagde de, »blive paa Posthuset indskrevne i en Bog
								og saa ere de aldeles sikkre.« Sanne skulde
								gaae med Brevet, men Elisabeth havde en
								saadan Frygt for at hun kunde tabe det, eller levere det til Andre
								end Postmesteren selv, at hun helst selv gik med og bad paa
								Posthuset, at det maatte gaae sikkert, da det var saa vigtigt; og
								man lovede hende det ganske bestemt. Nu behøvede hun altsaa ikke at
								gaae til Kongen, hun havde slet Ingen at søge uden Etatsraad Heimeran og Trine,
								ja hende maatte hun besøge, den kjærlige, skikkelige Trine. Mon de kunde kjende hinanden igjen?Med fornøiet Ansigt, glad og usædvanlig snaksom, det Elisabeth ikke før havde været, kom hun med
									Sanne hjem; og denne Livlighed klædte
								hende, sagde Adelgunde; »hun kunde med
								Klæder, som havde Fjong, blive ganske pikant!« og nu blev der leet
								og talt og drukket Punsch, - og Bestemmelsen var, at imorgen skulde
									Elisabeth ud med Enkefruen og see lidt
								af Byen.Deres Betragtninger paa Vandringen vare just ikke saa dybsindige; vi
								kunde ved Vandringen maaskee dog ledes til Andre, der, om de heller
								ikke ere dybsindige, dog tjene til Overgangsbro for hvad her videre
								er at fortælle. Fiskeri og Tiggeri har noget meget Beslægtet;
								Fiskeren kan sidde hele Dagen paa samme Plet, vente og vente, tidt
								for at faae en ussel lille Skalle; Tiggeren sidder ogsaa hele Dagen
								paa samme Plet, venter og venter paa en lille Skilling; der er den
								Forskjel, at den Ene kalder det »at more sig,« den Anden »at friste
								Livet;« den, der morer sig, river tidt den uskyldige Fisk af Krogen,
								saa dens Mundvig og Øine sønderrives, og er Fisken for lille, kastes
								den blodig tilbage eller hen i Græsset for at døe der. Tiggeren,
								idetmindste han, der som Fiskeren sidder paa sin faste Plads, gjør
								ikke saa blodig Fortræd; men der er en anden Slags, den velklædte,
								omvandrende, ikke værdige, der ofte flænger Mundvig og Øine i
								aandelig Betydning. En af disse velklædte, omvandrende -ja det er
								ikke at skjule, - i hendes Selskab ere vi, i det vi gaae med Enkefruen.»Du maa gjøre mig en Tjeneste!« sagde hun til Elisabeth, idet de  gik.
								»Her henne i Havnen boer en Mand jeg skal have Penge hos. Gaa op med
								dette Brev anden Sal tilvenstre, - Kammerraad er han; og spørger
								han, hvem det er fra, kan Du, for ikke at gjøre lang Forklaring,
								sige, at det er fra Din Moder. Jeg vil ikke gjerne mundtlig kræve
								ham, for saa taler han saa ynkeligt og jeg lader mig bevæge; men nu
								har jeg skrevet, meget faaer jeg vel ikke, og det er haardt, ikke at
								kunne faae sine egne erhvervede Penge; men tal ikke et Ord om hvad
								jeg har sagt, ikke et eneste, det vilde genere ham, og det nænner
								jeg dog ikke.«Og Elisabeth gik op i Huset med Brevet.
								Kammerraaden lukkede op, han var i Slobrok, en venlig gammel Mand.
								Med et noget ynkeligt Ansigt læste han Brevet, rystede med Hovedet,
								trippede lidt om og sagde: »ja, jeg vilde gjerne, men det er mig
								umuligt; jeg har i den sidste Tid havt saa store Udgifter, alle Folk
								strømme ind paa mig! hm! hm! stakkels Kone!« og han gik til sit
								Chatol, tog en Rigsdalerseddel og gav Elisabeth. »Sig Deres Moder,« sagde han, »at det er Alt hvad
								jeg for Øieblikket kan!« Og han saae ret venlig paa hende og lukkede
								hende ud.Enkefruen, der stod i næste Gadedør, kom frem og spurgte, hvad han
								havde sagt. Elisabeth fortalte hvert Ord og
								gav hende Rigsdaleren.»Er det Alt hvad Du fik?« spurgte Enkefruen; »det er skammeligt! jeg
								skulde have mange Penge hos den Person og saa giver han mig een
								Rigsdaler! det er næsten en Fornærmelse! han fortjente, jeg gik op
								til ham! det maa være i Drukkenskab, han har gjort det; han drikker
								skal jeg sige Dig! snakkede han ikke over sig? Sagde han ingen Ting,
								Du syntes var underligt, angaaende at jeg krævede mine Penge?«Elisabeth gjentog hvert Ord, han havde sagt, og Fruen var rolig; der
								var ikke noget, som kunde tyde paa, at Manden havde faaet et
								almindeligt Tiggerbrev.»Det er en daarlig Person!« sagde Enkefruen. Det Skudsmaal fik den
								skikkelige, gamle Kammerraad, der tænkte, at den »høisttrængende
								Enke, som havde kjendt bedre Dage,« i dette Øieblik velsignede ham.
								»Det er ikke engang til et Par franske Handsker, som jeg trænger
								saadan til,« sagde Enkefruen; »jeg maa lægge to Mark til for at faae
								dem.« Og det gjorde hun.De de kom hjem, havde Elisabeth idetmindste
								seet og været i de fleste Boutiker paa Østergade. »Vi have brugt
								os!« sagde Enkefruen.»Og nu skal jeg gjøre hende en Fornøielse,« sagde Adelgunde.»De har nok intet Theater ovre i Holsteen, paa deres Øer, - Gud!«
								afbrød hun sig, »det har jeg nu aldrig tænkt paa, at der var Øer
								ovre ved Holsteen! hvor dog Verden er mærkelig stor! Du skal med mig
								paa Komedie iaften, jeg har af min Kjæreste faaet to Billetter til
								Pladslogen i anden Etage. Men vi maa gaae tidligt for at komme paa
								første Bænk, og Barnet maa pyntes lidt! De laaner hende Deres
								Schavl, det gamle,« sagde hun til Enkefruen, »og jeg skal sætte
								hendes Haar.«Der blev strax begyndt paa det. Elisabeth
								maatte heelt frem paa Gulvet.»Hun har ingen Huller i Ørerne!« udbrød Adelgunde; »hun har aldrig baaret Ørenringe! hvor hun er
								forsømt! Hun maa have min »Stirnkette« paa, det hæver Huden. Ja, men
								hun er nydelig! hun vil gjøre Lykke; saadant et lille uskyldigt
								Ansigt klæder godt!«Og de To gik paa Komedie.»Vi maae om af den lille Gade der,« sagde Adelgunde; »jeg skal see Lotteri-Nummerne hos Kollektøren,
								for jeg har en Seddel med tre Mark paa Taljeg har drømt; faaer jeg
									Ternen, skal Du
								faae en Present.«Og de gik forbi Kollektøren, men Tallene vare der ikke. »Dernede i
								Kjelderen er det, at den Trine Hansen boer, som Du kjender; seer Du
								Skomagerskildtet og Navnet? ja, nu kan Du ikke løbe derned, det er
								der ikke Tid til, skal vi paa første Bænk.«Og hun gik afsted med Elisabeth, som mærkede
								sig Huset, hvor Collectøren boede, tæt ved Hjørnet. De kom til
								Theatret netop idet der blev lukket op, og med en egen Færdighed i
								at bruge Albuerne og støde tilside, førte Adelgunde hende nu i
								Trængselen ind ad Døre og op ad Trapper og saa sad de paa første
								Bænk.Adelgunde kjendte næsten alle Mennesker, især Herrerne, som hun
								nævnede ved Navn, men mellem disse mange Navne klang kun et Eneste
								bekjendt for Elisabeth, det var Thorvaldsens. Den gamle kraftige Mand med
								det venlige Ansigt og det lange, hvide Haar stod dernede, han syntes
								at see lige op paa hende, hendes Hjerte bankede stærkere, som om det
								var Kongen, hun saae. Hvorofte havde hun ikke i det sidste Aar hørt Thorvaldsen nævne? Beskrivelsen af hans prægtige
								Modtagelse havde faaet Taarer i Moritz's
								Øine. Hernede stod han, her i samme Huus, under samme Tag; hun
								syntes at alle de Andre rundt om ham kun vare her for at see ham,
								for at være sammen med ham; men det var ikke Adelgundes Tanker. Musikken begyndte, Teppet rullede
								op, man gav Vaudevillen »Kjøge Huuskors.« Til Kjøge
								førtes de hen, den By, Elisabeth for
								tre Dage siden var kjørt igjennem paa Dagvognen, der hvor hun havde
								gjort Bekjendtskab med Enkefruen; vel kjendte hun ikke Husene igjen,
								men hun kjendte de grønne Træer og Havet; ja det var Kjøge! men Huuskorset var ikke den fæle
								Spøgelse- og Hexehistorie; Elisabeth forstod
								godt, at den skikkelige Muursvend, der fra sit Stillads udenpaa
								Huset, ligesom Svalen, saae ind og vidste hvad der skete, var det
								Overnaturlige, var Huuskorset, der hjalp de Elskende. Det var en
								heel Historie, saa virkelig og dog ikke ganske som i det Virkelige,
								for de sang saa meget, men yndigt var det. Under hele Stykket gav
									Adelgunde Forklaringer.»Det er Fru Heiberg!« sagde hun; »men det er en daarlig Rolle, hun er
								i sine egne Klæder og det er saa almindeligt, hvad hun har at sige;
								men nu kan Du tænke Dig hende i Guld og Silke, og paa Vers; jeg
								holder egentlig ikke af Vaudeviller!« Det var nu hendes Dom og den
								var ligesaa kløgtig som de fleste Andres.De tomme Pladse i Hofparqvettet, de nummererede Pladser i
								Løve-Rækken, som man kalder den Bænk nærmest Scenen, da den
								sædvanligviis søges af de kjøbenhavnske Løver, fyldtes, thi nu
								begyndte det egentlige Skuespil, nemlig Balletten. Mellem de
								Indtrædende var en ung Mand i rigt Peltsværk; han havde beholdt det
								paa, det klædte ham. De vel arrangerede Haar vare noget tynde,
								Skjægget derimod tykt og smukt. »Seer Du ham, der kom?« sagde Adelgunde, »den Smukke, ham i Peltsværket.
								Det er kostbart Skind! Er han ikke smuk? Seer Du, han seer os! han
								smiler! see i min Kikkert! han hilser med det ene Øielaag! seer Du,
								det er min Kjæreste!« Og Adelgunde var rød
								som et Blod, lo og talte, reiste sig og satte sig, fik Shavlet om
								Skuldrene og af Skuldrene, der var en Uro og Bevægelighed, som
								skulde hun træde op i Balletten.Musikken begyndte igjen, Teppet rullede op, det var »Festen i Albano«. De bløde Melodier, den sydlige
								Decoration, de italienske  Dragter,
								det hele Liv og Røre paa Scenen var et Sollys i Elisabeths Phantasi. Campagnen laa foran hende med Rom, hun var der selv; de Dandsende stege op
								ad Bjerget, Børnene med vaiende Faner, hele Bryllupstoget.»De komme op af et Hul i Gulvet,« sagde Adelgunde. »Seer Du den store Lem lige ned i Kjelderen?«Men Elisabeth saae Bjerg og Dal, den klare
								blaa Luft, Kunstnernes Fest; Alt forstod hun, kun ikke, hvorfor de
								to Pillegrimme bleve til græske Guder; hun spurgte, hvad det var.»Det er Balletmesteren selv,« sagde Adelgunde\ hun havde Svar til Alt.Og Musikken bølgede fort, og de brogede Dragter blændede Øiet;
								Aftenrøden beskinnede Rom, Natten brød frem
								og Blusset tændtes under jublende Dandse. Og Elisabeth havde under alt dette, som i een Tankesum, Alt
								hvad hun hjemme havde læst og hørt om det deilige Italien, og
								Taarerne stode hende i Øinene.»Det er forbi, kom nu!« hvidskede Adelgunde.
								Teppet var endnu ikke faldet, men hun drog hende med, Mængden
								strømmede efter; da de naaede den yderste Udgang, hvor Dørene stode
								aabne til Gaden, strømmede Regnen ned, det var et afskyeligt Veir,
								og en Trængsel og et Sammenstød med vaade Paraplyer. Midt i
								Trængselen stod Herren i den Peltsværks Frakke, han søgte Nogen, det
								var Adelgunde; hun fulgte efter med Elisabeth, og før denne ret vidste det, vare
								de alle Tre oppe i en Droske; det var jo særdeles heldigt i dette
								Veir, og saa kjørte de. Elisabeth vidste
								hverken det Ene eller det Andet, men da de holdt, vare de ikke
								udenfor hvor Enkefruen boede.»Men hvor er det vi ere?« spurgte hun.»Vi drikke Thee hos min Kjæreste!« sagde Adelgunde; »det er saadan lidt Morskab, som hører til i
								Kjøbenhavn.«»Ja, De gjør os den Fornøielse!« sagde Herren ganske venligt, og hun
								fulgte med; hvor skulde hun gaae hen, og der er jo intet Ondt i at
								drikke Thee med Forlovede.I Forværelset sagde Tjeneren, at der var Nogen inde i Stuen, den
								Herre, som igaar havde spist Frokost hos Baronen, og at han uden
								videre, da han saae Theemaskinen og det dækkede Bord, var gaaet ind
								og vilde vente.»Ham! - det gjør ikke noget!« sagde han til Adelgunde, der syntes at ville vende om. »Han er en af
								mine intimeste Venner; han er ingen Kjøbenhavner, han er en halv
								Udlænding.«Foruden Theen blev givet Befaling, ogsaa at bringe Champagne. Døren
								aabnedes i det samme og en smuk Mand paa maaskee lidt over de
								tredive Aar, med et ganske italiensk Ansigt, tog leende imod
								Baronen, thi Adelgundes Ledsager eller om
								man vil, Forlovede, var ikke ringere end Baron.Vennen begyndte med en Undskyldning over at være trængt ind, men
								standsede ... »Damer!« udbrød han, »jeg beder Dig tusinde Gange om
								Forladelse!«»Bryd Du Dig ikke om Noget, min Ven!« svarede Baronen; »jeg skal
								strax præsentere Eder for hverandre. Du skal kjende min nydelige
								lille Baronesse. Og her er hendes yngre Søster og trofaste Veninde;
								- præsenteer Du hende!« sagde han til Adelgunde.Den fremmede, smukke Mand lo, viste de deiligste hvide Tænder og saae
								med et gjennemtrængende Blik paa Elisabeth,
								som blev endnu mere forlegen.»Det er min Ven, Baronen af Montefiascone,
								est, est, est! og flere Lande,« sagde Baronen. »Han er, som De seer,
								mine Damer, et overmaade smukt Menneske, og jeg kan tilføie, en stor
								Kjender af det Skjønne. Og nu skulle vi have Thee og saa er Du
								morsom, Du lille Trold!« sagde han til Adelgunde
								og svingede hende rundt.Adelgunde lo, kastede sig i en Gyngestol og var i samme Nu oppe
								igjen, hun skulde jo være Huusmoder og skjænke Thee. Under alt dette
								stod Elisabeth endnu og famlede med sit
								store Shavl; hun vidste ikke, om hun skulde gaae eller blive.»De er dog ikke bange for mig?« sagde den Fremmede og saae med de
								mørke, levende Øine saa stivt og underligt paa hende, at hun slog
								sine ned; hendes Hjerte følte en Angst, som om dette Menneske vilde
								gjøre hende noget Ondt.»Det er jo et yndigt lille Ansigt!« sagde han og tog hendes Haand;
								uvilkaarligt skreg hun høit og løb hen mod Døren.Adelgunde saae vred til hende. »Vær dog intet Barn! man skulde troe,
								Du ikke havde været mellem Mennesker før. Saaledes er nu Kjøbenhavn,
								Barn!«»O Gud, jeg er jo ogsaa et Barn!« udbrød Elisabeth; »lad mig  komme
								hjem!« og hun saae med et saa inderligt bedende Udtryk paa Baronen,
								den af dem alle Tre, hun i dette Øieblik følte mest Tillid til.»O, Din lille Nar!« sagde han; »Du er jo hjemme, Du er jo hos Din
								Veninde!« og han lo og nikkede til Adelgunde.Den Fremmede saae igjen med sit forunderlige Blik paa Elisabeth, der var dødbleg og traadte heelt
								op til Døren.»Er det Deres Alvor, at De vil bort?« spurgte han. »De bør have Deres
								Villie! - men alene kan De ikke gaae, tillad at jeg følger
								Dem!«»Nei, nei!« raabte Elisabeth, rev Døren op og
								løb gjennem Værelset, ned af Trappen, og da hun der ikke vidste
								Besked, lige ind i et Sandhul, hvor hun faldt i det bløde Sand.»Hun løber ikke,« sagde Adelgunde; »hun veed
								ingen Vei, hun er lige fra Landet.«Den Fremmede, som var bleven tilbage, saae paa Adelgunde, sprang derpaa ud i Forværelset, kastede sin
								Kappe om sig, tog sin Hat, Alt i stor Hurtighed, og var i Gadedøren
								ligesaa tidligt som Elisabeth, der ved at
								komme ind i Sandhullet var blevet sinket nogle Secunder.»O, lad mig gaae!« bad hun; »gjør mig Intet! jeg er saa angst!«»Men, mit kjære Barn!« sagde den Fremmede, »jeg vil ikke gjøre Dem
								noget Ondt! jeg vil hjelpe Dem, jeg vil følge Dem, -jeg har jo ikke
								sagt et Ord, der kunde forskrække Dem. De veed ingen Vei, De er fra
								Landet, sagde Deres Veninde deroppe.«Elisabeth taug og gik raskere, hun vidste ikke selv hvorhen. Den
								Fremmede fulgte med ved Siden.»Jeg forsikkrer Dem, at De kan have Tillid til mig!« sagde han igjen,
								»og er De ganske uskyldig kommet i daarligt Selskab, som jeg troer,
								saa skal jeg hjelpe Dem og føre Dem hvorhen De vil. Har jeg vist mig
								lidt for fortrolig, saa vil De indsee eller komme til at indsee, at
								jeg kan undskyldes og at det fra min Side var ganske naturligt. Giv
								mig Deres Arm, sig mig, hvorhen jeg skal følge Dem!«Der laa noget saa godt og ærligt i Stemmen, at et naturligt,
								uskyldigt Barn, som Elisabeth, maatte troe
								derpaa; dog tog hun ikke imod hans Arm, men sagde med zittrende
								Stemme: »vær ikke vred  paa mig! jeg
								veed slet ingen Ting; jeg er ganske fremmed herovre i denne store
								By. O, hvor de hjemme vilde være bedrøvede for mig, om de vidste,
								hvorledes jeg har det!«Og den Fremmede spurgte igjen med Hjertelighed og Deeltagelse, og han
								fik da at vide, at hun var kommet til Byen for at søge Kongen, at
								hun Ingen kjendte, at Enkefruen havde ladet hende boe hos sig, og at
								hun der havde lært at kjende Adelgunde, som
								havde taget hende med paa Comedie, at de der vare komne i en Vogn,
								som hun troede vilde kjøre dem hjem, men som derimod havde bragt dem
								derhen, hvor de nu kom fra.»Men, mit kjære Barn,« sagde han, »den Enkefrue og den Adelgunde ere aldeles ikke noget godt
								Selskab. Det er syndigt, at føre Dem derhen! - Men hvad
								skal jeg gjøre for Dem? Kjender De da slet ingen andre Mennesker?«»Nei,« sagde Elisabeth, »Ingen uden en
								Etatsraad ude paa Christianshavn, og ham har jeg aldrig seet og han
								er ikke hjemme.«»Ja, saa er det ligesaa godt som slet ikke at kjende ham,« sagde den
								Fremmede; »hvad skulle vi gjøre? Vi kunne ikke gaae her paa Gaden,
								det regner jo afskyeligt!«»Enkefruen er saa god mod mig!« sagde Elisabeth; »det er en skikkelig Kone.«»Nei, nei!« sagde den Fremmede, »det er hun bestemt ikke, det
								forstaaer De Dem ikke paa, og det er meget godt! - vidste
								jeg kun en skikkelig Person, - men jeg er selv saa godt som ganske
								fremmed; - hvor boer da den Enkefrue? vi maae jo derhen!
								- og dog, jeg kan ikke bære det over mit Hjerte!«»Bare jeg havde talt med Trine!« sagde Elisabeth; »hun er god og ærlig -«»Hvem er Trine?« spurgte han.»Det er en Skomagerkone, som jeg kjendte da jeg var et lille Barn;
								hun holdt saa meget af mig; hun boer tæt ved Enkefruens, men jeg har
								ikke talt med hende her i Byen, ikke engang seet hende.«»Lad os gaae til Trine!« sagde de Fremmede
								raskt og med et Udtryk af Humor. »Jeg troer, Skomagerkonen er
								sikkrere end Enkefruen.«»Ja, ja, jeg takker Dem!« udbrød Elisabeth;
								»o, hvor jeg er angst! hvad skal der blive af? dersom det nu ikke er
									Trine, ikke hende, jeg troer! O, Gud
								hjelpe mig!«»Jeg følger Dem til Døren, De gaaer derind, og er det feil, saa kom
								strax tilbage; jeg lover Dem, at jeg skal vente et Qvarteer; kommer
								De ikke til den Tid, da haaber jeg, De er i gode Hænder! Men veed De
								Veien, vi skulle gaae?«»Jeg troer, at jeg veed den, naar jeg først er ved Theatret,« sagde
									Elisabeth.Han førte hende derhen, men hun gjenkjendte ikke strax Bygningen, saa
								mørk, saa ensom laa den nu; istedetfor den Lysmasse, som før
								straalede ud herfra, skinnede nu kun et mat Skjær fra et Tagvindue,
								hvor Brandvagten vaagede. Den store Bygning, som for faa Timer siden
								var det mest levende Sted, hvor Musikken brusede, hvor store Tanker
								og Ideer rørte sig, var nu tom og spøgelseagtig, et afsjælet Legeme.
									Elisabeth saae sig rundt om, og ved at
								see Colonnerne paa Caffehuset her tæt ved, erindrede hun sig
								Sidegaden, hun skulde nedad for at komme derhen, hvor Trine boede. Her var Lotteriskildtet hendes
								Leder; hun pegede paa Kjælderen, hvor der var Lys, og sagde paa en
								inderlig rørende Maade: »Vor Herre velsigne Dem for al Deres Godhed
								imod mig!«»Jeg venter et Qvarteer,« sagde han og trykkede hende nogle Penge i
								Haanden. Hun saae endnu engang paa ham med et Udtryk af Velsignelse
								og Tak, og foer saa ned ad Trappen i Kjælderen.Den Fremmede gik langsomt hen til Gadehjørnet, stod stille, gik nogle
								Skridt frem og tilbage, saae til Kjældertrappen, gik igjen og stod
								stille; der kom ingen Elisabeth.»Jeg er ordentligt paa Eventyr!« sagde han til sig selv. »Dette er
								imidlertid saa uskyldigt, som det kan være. Men hvad gjør jeg, om
								hun kommer tilbage, om jeg skal være hendes Ridder igjen? det er en
								ganske egen Situation!«Og han stod stadigt stille ved Gadehjørnet og fik en Hilsen af
								Nattevægteren.III.Skomagerens Kjælder.Naar man tænker paa Trines Sætning: »det er
								Skinnet, man seer paa! det er Skinnet, Madam!« og husker, hvor
								strengt hendes Hansen ogsaa tænker i denne
								Henseende, saa kan man forestille sig, hvilken Overraskelse det var
								for de to skikkelige Mennesker at see, seent paa Aftenen, en ung
								Pige med langt Schavl over Skuldrene, »Stirnkette« paa Panden og
								Haaret vaadt og i Uorden, træde ind af Døren, og i Forvirring og
								Bevægelse spørge efter Trine fra Fyen, hvor
								jo Trine ikke havde været i syv Aar.»Hvem er hun, hvad vil hun?« spurgte Hansen,
								der sad i sin Kattuns Arbeidstrøie ved Aftensbordet og nu reiste sig
								halv op; men Elisabeth svarede ham ikke,
								saae ikke paa ham, hun havde kun Øine for Trine, der renlig og net klædt sad paa den anden Stol.»Trine! ja det er jo Dig!« raabte Elisabeth. »Kjender Du ikke ogsaa
								mig, den lille Elisabeth ovre hos
								Baronessen? Du holdt saa meget af mig, fortalte Historier og sang
								Viser. Du gav mig en Bog og skrev i den: »til min lille Elisabeth!««»Ih, du min Gud!« raabte Trine, »hvem er hun
								dog? Hansen, hvem er det Fruentimmer?«»Hvad vil hun?« spurgte Hansen. »Hvad er paa
								Færde?«»O Trine, jag mig ikke bort!« sagde Elisabeth saa bedende bedrøvet, og rakte
								begge Hænderne henimod hende; »det er jo Dig, jeg troer det; jeg var
								jo rigtignok saa lille; Du førte mig hen til Cathrinesen, der gav Du mig Sangbogen, som Du skrev i.«»Herre min Jesus!« raabte Trine; »er det
								lille Elisabeth? men hvor kommer Du her og
								- -« hun vilde have sagt - »seer saaledes ud?«
								men hun sagde det ikke, hun saae op og ned af hende, paa
								»Stirnketten,« det lange Schavl og Fødderne, der vare dyndvaade fra
								Gaden.»Lad mig blive hos Dig til Etatsraaden kommer hjem!« sagde Elisabeth, »lad mig ikke komme til
								Enkefruen! jeg er saa bange nu for alle Mennesker, men ikke for Dig;
								Du var saa god imod mig, jeg husker det, som jeg længe, længe ikke
								har husket det!«»Er det virkelig Dig, Elisabeth?« sagde Trine i en Tone, der havde  ligesaa megen Tvivl som Tiltro. »Jeg kan
								ikke ret kjende Dig, og dog troer jeg, det er Dig. Du er saa stor!
								Du er saa -!« hun standsede i sine Ord og saae tvivlsomt,
								men med et Udtryk af Deeltagelse.»Lad mig tale!« sagde Hansen. »Det er en
								underlig Tid, Jomfruen kommer her paa. Min Kone tænker som jeg og
								jeg tænker som min Kone; vil De saa sige os i en Hast, hvad der er
								paa Færde og hvad De vil os?«»Jeg kommer hjemme fra Præstegaarden,« sagde Elisabeth; »der var et Menneskes Liv, troede vi, det
								gjaldt om; jeg skulde gaae til Kongen og saa -,« hun
								standsede.»Ak, Herre Gud! jeg troer paa hende!« sagde Trine; »det Ansigt kan ikke lyve; jeg troer, i hvor underligt
								hun seer ud og hvor underligt hun kommer. Sæt Dig, Du stakkels Barn!
								fortæl os!«Og Elisabeth fortalte og blev spurgt, og hun
								svarede og forklarede igjen.Efterretningen om Elimar, om de gamle
								Bedsteforældres store Sorg, og endelig hendes Beslutning, selv at
								gaae til Byen, bevægede Trine dybt.»Men er det sandt, hvad Du siger?« sagde Hansen; »Trine, er det ikke en
								Historie, som hun giver os?«»Nei, nei!« sagde Trine og faldt Elisabeth om Halsen, »det er sandt hvert
								Ord, hun siger, det stakkels Barn! Det er ligesom i »Alferne«, jeg saa hende som lille Barn og nu
								kommer hun igjen som voxent Menneske! Men staaer endnu Cavaleren
								derude? det er over et Qvarteer siden Du kom. - Hansen, kig dog ud, for han har dog vist sig meget honnet,
								skjøndt han vist er en umoralsk Person.«Der var gaaet mere end tre Qvarteer. Ingen var at see derude.Elisabeth maatte beskrive, hvem Fruen var og hvor hun boede.»Ih, du min Gud, det er hende!« raabte Trine;
								»det er en Plattenslagerske! hun lever af at skrive Tiggerbreve og
								faae Folk til at tage Lotterinummere paa broderede Puder. Jomfruen
								kjender jeg ogsaa. Ih, Du arme Barn! hvor er Du
								kommet i Hænder? Saa var Cavaleren da den honnetteste! maaskee
								de ogsaa have forledt ham, og jeg tager det i mig igjen, hvad jeg
								sagde, at han var en umoralsk Person; man kan aldrig troe paa
								Skinnet!«For bedre i den lille Huusholdning at komme ud af det, var Trine igjen gaaet til Theatret, var
								Choristinde; nu var Standen, sagde hun,  høist respectabel, for Alle der vare de
								honnetteste Folks Børn. De, som synge i Chor, maae hjelpe til i
								Balletterne; Trine havde denne Aften været
								Bondekone i »Festen i Albano«, var efter Omklædningen nylig kommet
								hjem, og sad med sin Mand ved deres tarvelige Aftensbord; endnu
								senere vilde Elisabeth have fundet dem oppe,
								thi Hansen læste hver Aften et Stykke høit
								af en Historiebog, som Pontoppidans Atlas, Kjøbenhavns Beskrivelse,
								eller gammel dansk Magasin; thi Hansen var,
								som Trine sagde, dannet over sin Stand. Men
								denne Aften blev nu ikke læst, der var saa meget at spørge om, saa
								meget at høre, at Klokken blev tolv før man tænkte paa at faae en
								Seng lavet paa Stole for Elisabeth.»Sov Du nu i Guds Navn!« sagde Trine; »det
								havde jeg rigtignok ikke tænkt paa imorges da jeg stod op, at Du
								skulde komme her til Natten og jeg høre saadanne Historier. Vor
								Herre seer dog til os Allesammen naar vi ret ere i Nød!« og hun
								kyssede Elisabeth og kyssede Hansen. »Han er en god Mand, en dannet mand,
								mere end Nogen troer, og Du skal komme til at holde af ham, som jeg
								gjør det!«Næste Morgen vaagnede Elisabeth ved
								Hammerslagene paa det udblødte Læder, som Hansen
								gjorde mygt. I Værkstedet var alt saa net opstillet,
								Pudsefløite, Syle, Læste og Hysken. Bøgerne stode paa Hylden lige
								for Glaskuglen, Kanarifuglen skreg og Kaffekoppen dampede. Nu skulde
									Elisabeth gaae til Enkefruen, hente sin
								Smule Tøi og tage Afsked der.»Ih, Du min Skaber! skammer De Dem ikke?« sagde Fruen; »at være borte
								en heel Nat! hvor har De været? De har jo ført Dem forfærdeligt op,
								som jeg hører af Jomfruen; ja her kan De ikke blive! Ikke een Time
								indenfor min Dør, Æren er mig det vigtigste! hvad vilde min salig
								Mand dømme, saae han op?«Elisabeth sagde hende, at hun kom for at forlade Huset, og takke for
								hendes Godhed, og vilde kun hente sit Tøi og sine Penge.»Det har jeg for mit gode Hjerte!« sagde Fruen, »Utaknemlighed, den
								er man vis! -ja, tag sit Tøi, tag hvad hendes er, men jeg vil have
								hvad mit er! hid med Schavlet!« Elisabeth
								havde det sammenlagt paa Armen. »Hvor har det været? det har
								faaet Kjælderlugt! -De skal faae Deres, men jeg vil have Mit; fem
								Rigsdaler ligge her, det er det mindste, jeg kan have for Føde og
								Ophold fire Døgn, og  for Alt, hvad
								jeg har gjort, - vær saa god! Hver faaer Sit! her er Deres Tøi! Adelgunde har fortalt mig Alt, at De løb
								bort med den fremmede Herre. De begynder tidligt paa daarlige Veie,
								Utaknemlige!« Og saa græd Enkefruen, kastede Kaaben om sig og
								betydede Elisabeth at hun skulde gaae, thi
								her var ikke Tid og ikke Sted for hende at være; men Fruen kaldte
								dog lille Sanne ind, for at hun skulde høre
								og tage Exempel, hvorledes det gik slette Personer.Og Sanne tørrede sig med de skidne Hænder,
								saa at hun blev sortere endnu og saae ud, som om hun havde spillet
								det hæderlige Spil »sorte Peer,« hvor man, ved at tabe Spillet,
								sværtes i Ansigtet med en Korketold.Og saa kom Elisabeth hen til Trine, der hele Formiddagen maatte paa
								Syngeskolen og paa Theaterprøve; men hun tog Skoene med, der skulde
								kantes; Normas Præstinde i Irminsuls hellige
								Skov glemte ikke Fri-Skomager Hansen i
								Nellikegaden. Denne Aften var der ingen Comedie, og Hansen læste høit i dansk Magasin, læste om
								Mester Brockmann, Kong Christian den Andens Secretair, der i sin
								Ungdom havde studeret i Tydskland og blev der Magister, eller, som
								han kaldtes, Mester.»Deraf seer man«, sagde Hansen, som altid
								holdt et belærende Foredrag over hvad han læste, »at »Mester« egentlig betyder Magister, og at jeg altsaa som Skomagermester er Skomager-Magister,« han fremhævede nu,
								hvorledes der just af hans Haandværk var fremgaaet mærkelige
								Personer, og han nævnede den jerusalemske Skomager og Pasquino
								i Rom og Mester-Sangeren Hans Sachs; og ved denne Tale sad der et eget
								Smil om Hansens Mund, det kunde være en
								Spøgen med sine egne Ord, men ogsaa en fornøiet Selvtilfredshed;
								hvad det nu var eller ikke, gemytligt og godt var der i den lille
								Stue og det var altid »lærerigt« at høre, som Trine sagde. Og hendes Øine skinnede, idet hun saae paa
								sin dygtige Mand, som kun hun kjendte som han var, og ogsaa Elisabeth hørte til med Andagt. Men nu
								bankede det paa Døren. Det var Hansens
								Sødskendebarn, Dykkeren, der kom, en
								tro Ven, som altid saae til dem, naar han var i Byen; selv havde han
								opfundet sin Maskine, og tale kunde han om sit Værksted, det dybe,
								uendelige Hav. Naa, det gav Standsning i Læsningen, men saa taltes
								der desto mere. Samtalen gled over paa Dykkerens Dont og Gevinst, og
									Elisabeth hørte endnu ivrigere end paa
									 Historien om Mester Brockmann,
								om Pasquino og Hans Sachs; i Skomagerens fattige Stue lagdes denne
								Aften et nyt Aandens Frøkorn i hendes Sjæl. »Og godt var det, at
								Sødskendebarnet kom«, sagde Trine; af ham
								fik de at vide, at Hr. Heimeran var kommet hjem denne Aften. Elisabeth kunde altsaa strax imorgen søge hans Raad og
								Hjelp; men dette Vigtige næsten glemtes ved at høre Manden fortælle
								om sin Dont saa jevnt og ligefrem, som Hansen
								talte om at spænde Spanderemmen over Knæet og bruge den rispede
								Traad. I Flod og Ebbe havde Elisabeth seet
								Havet, det havde jo engang nærmet sig hendes Mund til Dødskys, hun
								kjendte det i dets Kamp og Ro, men aldrig som Sødskendebarn fortalte
								derom, og hun syntes, det var anderledes dristigt at stige ned
								favnedybt, og med Døden hængende over sit Hoved at vandre om paa
								Bunden i fri Virksomhed, end at seile hen over det. Endnu efterat
								Dykkeren var borte og Alle tilsengs, var det for Elisabeth, som om hun endnu hørte ham fortælle; hun fulgte
								hans Ord, glemte sin egen Skjæbne, Besøget, hun imorgen skulde gjøre
								hos Heimeran, selv Elimar
								gled ud af Tanken.Det var Phantasien, som i sin uendelige Kraft første Gang ved
								forandret Sted, ved Contrasten i Omgivelsen, begyndte at løfte sig.
								Hvor underligt var der dog paa Havets Dyb! hvor underligt, der i
								Dynd og Mudder til Halsen at staae som Dykkeren, øvende sin Dont,
								udsat for at hænge fast nede i Skibets Jernkroge, eller klemmes ind
								mellem dets Kobber og Planker.»Der i Dyndet staaer jeg,« havde han sagt, »og store Vandsnogeja man
								kan ogsaa kalde dem Aal, krybe omkring mig; Fiskene ere saa uhyre
								nysgjerrige, Flynderne løbe lige paa, Torskene komme i hele Hobe og
								slutte sig i en Kreds rundt om og gloe; gjør jeg saa bare en lille
								Bevægelse, saa ere de i et Svip borte, men komme strax igjen og
								staae i Stime og gloe. Værst ere Krabberne; de store Krabber sætte
								sig til Modværge, ja ville endogsaa binde an med mig; de see ud som
								Ædderkopper og ere saa store, som en Tallerken; de kradse og skrabe,
								og de fede Vandsnoge slikke sig imellem. Selv seer jeg nok ud for
								dem som en underlig Krabbe; et Harnisk har jeg over Hovedet, hvorfra
								gaae to Læderslanger, og ind i disse pumpe de ideligt ovenfra Baaden
								Luft ned til mig; den kommer i Strømninger over Ansigtet; rundt om
								min Hals bobler da i Et væk Vandet, det vil  opad, det vil stige; pumpede de ikke, saa
								var jeg snart færdig; men derpaa har jeg tænkt, jeg skyder
								Blylodderne af mine Been, de, som holde mig, og jeg kommer op med
								Pilens Fart.«Det var, som havde Elisabeth hørt en af Walter Scotts Romaner; det maatte jo kunde
								nedskrives, blive en heel Historie til at trykke, en Historie fra
								Havet; og hun huskede paa de sjunkne Stæder ved Sylt og Amrom, de svømmende Øer,
								dem hun som lille Pige, da hun i Hr. Petters
								Vogn kjørte sovende ud paa Eventyr, havde seet drevne op paa
								Kromandens Strand; hun huskede de mange Sagn, Keike havde fortalt, og Eliman
								Historie om Kjæmpeskibet; et underligt stort Havbillede fyldte
								hendes Tanker; det var, hende ubevidst, hendes første Digtning. Her
								i Skomagerens lille Værksted, i en kjøbenhavnsk Kjælder, rullede en
								ubegrændset Digtning op; hun sammensatte af hvad hun havde seet og
								af hvad hun havde hørt, det var som en deilig Drøm, en heel Novelle,
								hun følte, men ikke havde Ord for, ligesom hun heller ikke havde
								Tanke om, at denne Følelse kan klares, styrkes og blive et stort,
								herligt Billed. Det var i Dagningen før Elisabeth
								sov.Etatsraad Heimeran havde netop Aftenen forud
								læst Brevet fra Moritz og var nu i Morgenen
								ifærd med at skrive Breve, for at komme paa Spor efter Elisabeth og faae nøiere Besked om Elimar Levsen, - da Trine og Elisabeth kom. Den gamle
								Mand tog med synlig Deeltagelse og Glæde imod dem. Det inderlige,
								godmodige Sind lyste frem af Ansigt og Ord; og da han nu hørte, at
								det var oplyst, at den Fangne ikke var Elimar, kom det gamle Smil i alle Træk; det havde altsaa sin
								Rigtighed med det Brev, der senere var kommet til Kommandoren og
								hvorom Moritz havde meldt. Alt var lykkeligt
								og godt.»Og det er den lille Lisbeth!« sagde han.
								»Naa, saa har jeg Dig hos mig og jeg kan idag skrive og trøste dem
								hjemme. Du har gjort dem svært forskrækkede! men en god Pige er Du,
								en velsignet Pige, og Lykken har været bedre end Forstanden.«Trine gav Etatsraaden den hele Historie i kort Uddrag, og det var
								snart afgjort, at Elisabeth skulde blive hos
								ham, til der fandtes Leilighed hjem til Halligerne; lidt skulde hun
								dog see af Byen, nu hun var her.»Ja, tag imod det!« sagde Trine. »Jeg beholdt
								Dig gjerne, men her  er dog bedre
								end at sidde hos os i Kjælderen, og tænk, hvor meget af Dagen jeg er
								paa Theatret!«Og Etatsraaden læste op af Moritz's Brev hvad
								der stod om Elimars Skrivelse, at han skulde
								giftes med en rig Enke i Amerika; og Taarerne løb Elisabeth ned ad Kinderne, hun hulkede stærkt.»Det er alene over at høre hjemme fra!« sagde Trine.Elisabeth fik et smukt lille Kammer ud til Gaarden, hvor der voxte
								Træer, og over Nabohuset løftede sig »vor Frelsers« høie Taarn med sit forgyldte
								Gelænder om Vindeltrappen udenpaa, op til Billedstøtten af
								Frelseren, som seer hen over By og Hav.Altsaa var Elisabeth nu i Havn.IV.Baronessens Salon.Samme Eftermiddag kom Etatsraad Heimeran i
								Forretnings-Besøg hos den gamle Baronesse fra Fyen. I det sidste Aar
								var han blevet hendes Curator, eftersom den Tidligere var død.»Banditten er her!« sagde hun; »han har vel hilset paa Dem? jeg er
								ret fornøiet med ham! Ganske Slave-Frø er han ikke. Nu har jeg nok
								snart pjanket nok i Verden, og han skal jo da, som Datterbarn, have
								Gaarden, og Datterbarn det er han, det kan ikke nægtes. Lidt til
								Folk og Fæ bør han jo kjende før han faaer Regjeringen. Vi ere nu
								allierede Magter, og det kan man godt være uden at elske hinanden.«Etatsraaden fortalte, at Grev Frederik var
								tilsinds at sælge sin smukke lille Gaard, den hans Fader havde ladet
								opføre for ham der, hvor vi saae en faldefærdig Bindingsværks-Længe,
								hvor Elisabeth fødtes og hvor Vennerne
								tilbragte hendes Fødselsnat under Storm og Regnveir. Grev Frederik var efter Faderens Død flyttet ind
								paa Familiesædet; den lille nybyggede Gaard, saa smuk og hyggelig,
								stod allerede over to Aar forladt. Frederik
								vilde, som sagt, sælge den, og Baron Herman
								havde Lyst til at være Kjøber og her øve sig i Landvæsenet.»Ja, han veed nok hvad han vil!« sagde den gamle Frue, »og De har
								ikke bidt ham i Øret da De gav ham det Raad; men jeg gjør det ikke
								fordi han vil det og De makker Historien sammenjeg har selv tænkt
								den ud iforveien, ellers gjorde jeg den ikke. Men det siger jeg, at
								Svigerdatteren skal være der før Aar og Dag; jeg vil ikke have noget
								Pebersvenderi! ja see, det Ord har jeg selv gjort og det er meget
								godt; honnet og anstændig skal en Mand være! Han faaer Gaarden, men
								han skal skaffe Svigerdatteren, og ingen, som ligner Grevinde Clara! hun maa heller være fra Malkebøtten
								end fra Statskalenderen!« og nu lo den gamle Kone med sin underligt
								skingrende Latter og slog med sit egne Kast Hovedet tilbage. Hun var
								øiensynlig i godt Humeur, Etatsraaden troede derfor at kunde
								fortælle denne Morgens Tildragelse, hvorledes lille Elisabeth var kommet til ham, hvilke Breve,
								han havde faaet, kort sagt, Begivenheden. Han begyndte derpaa, hun
								studsede, men denne Studsen var ikke ganske naturlig; Trine havde for faa Timer siden været her,
								fortalt Alt, fra først til sidst, fortalt det for Madam Krone, som havde sin Maade igjen at sige
								Fruen det paa; og da blev Trine kaldet
								Sladdermund, men fik dog Kaffe og Sukker til en heel Maaned. Nu
								derimod lagde den gamle Frue Fingeren paa Munden, vilde Intet høre.»Jeg kjender ikke den Lisbeth!« sagde hun;
								»jeg vil ikke kjende hende, og Historier kan jeg selv lave! Har De
								derimod en Pleiedatter, en lille Frøken eller Jomfru, som skulde see
								sig lidt om mellem Mennesker, saa er hun velkommen med Dem, men det
								er Deres Jomfru, jeg kjender hende ikke! hun kommer som Deres! tag
								hende med paa Mandag, saa er her stor Pullie for alle Mønter, for
								Sølv og Kobber. Der kommer ogsaa Regnepenge!«»Og hvad er jeg for en Mønt?« spurgte Heimeran
								leende.»En fra Møntsamlingen!« svarede Fruen; »en af dem, man ikke har To
								af, og derfor maa De ikke blive borte;« og hun lo og nikkede, idet
								hun raabte til ham i Døren: »vær ikke for godmodig, Hr. Etatsraad!
								væn Dem af med det. Godmodighed er som Ligtorne; mærke Folk, man har
								dem, saa kan man være vis paa at blive traadt hvert Øieblik paa
								Benene!«Næste Dag kom Madam Krone ud paa
								Christianshavn for at hilse paa Elisabeth,
								der ved sit kloge Ansigt og naturlige Væsen ogsaa strax indtog
								hende. Etatsraaden var ganske opfyldt af den forunderlige  levende Maade, Elisabeth kunde fortælle paa; hun havde Aftenen forud sagt
								ham saa meget om Hattigerne, Fohr og Amrom, at
								han syntes, han havde været der; ingen Bog, ingen mundtlig
								Beskrivelse havde før givet ham en saa klar Forestilling. Elisabeth
								selv kjendte ikke sin egen Kraft; hendes Øie havde ubevidst opfattet
								det mest Characteristiske, og i al sin Simpelhed virkede nu det
								levende Ord.Om Aftenen satte hun sig hen ved Claveret; Etatsraaden bad hende om
								en lille Sang; han vidste jo, hun kunde alle de Sange, Caroline engang havde sunget, og hun
								begyndte halv sagte med: »De klare Bølger rulled«; men efterhaanden
								steg Stemmen høiere, saa klangfuld, saa blød og rørende; Elisabeth tænkte paa Hjemmet, hvor hun havde
								sunget den, tænkte paa Elimar, der nu vist
								var gift og aldrig mere kom til Europa, og der gik en melodisk
								Dirren, en Hjerteklang ind i Melodien; den gamle Heimeran løb Taarerne ned over Kinderne, han syntes, han
								hørte sit eget kjære Barn, den velsignede Caroline. Og han gik hen til Elisabeth, kyssede hende, som han vilde have kysset Caroline, og sagde: »Du tager ikke saa snart
								fra mig! bliv dog nu i Vinter, mit kjære Barn!«Mandag Aften skulde der jo hos Fru Baronessen være »stor Pullie«, som
								hun selv kaldte det; Elisabeth havde
								imidlertid stukket lidt underligt af i Pynten, dersom ikke hun, hvem
								Verden kaldte den »gale Kone«, havde tænkt lidt herpaa.Mandag Morgen kom en stor Pakke til Elisabeth, en Morgenhilsen fra en Ubekjendt, hvori var det
								fineste Linned, Over- og Undertøi, og, hvad der var »endnu
								yndigere«, en sort Silkekjole, der passede, som om der var taget
								Maal til den. Det var Altsammen fra Baronessen; hun vidste nok, at
								Etatsraaden, ihvor practisk han iøvrigt kunde være, ikke tænkte paa
								sligt Nødvendigt, og at Elisabeth vel neppe
								talte derom.Vognen kom noget silde, de vilde ikke blive af dem, som kom først;
								Trappe og Forværelse vare stærkt oplyste, Stuen, de traadte ind i,
								derimod bælmørk, ganske opfyldt med Fremmede.»Vær saa god og fald ikke over en Conferentsraad eller en Student,
								som ogsaa kan blive Conferentsraad!« sagde Baronessen. »Vi lege
								Juleaften! jeg holder ikke af at have Juletræ med de Andre, og saa
								har jeg lavet mit iaften; jeg holder meget af at være et Par  Maaneder forud, ligesom de tydske
								Nytaarsgaver, der ere gamle naar det er Nytaar.«Elisabeths Hjerte bankede af Skræk ved at høre denne Stemme; hun
								syntes, det var som igaar, hun fornam den raabe: »Alt nedrigt kan
								der blive af Dig! ud af mit Huus skal Du!« De Ord, skregne ud i det
								hemmelighedsfulde Værelse, vare levende vakte igjen. Elisabeth holdt sig fast ved Etatsraaden.Her vare alle Arter, om man vil, et Miniaturbill ede af Kjøbenhavn.
								Her sad et skikkeligt Par af Embedsklassen, hvis æsthetiske Sands
								begrændsedes af Adresseavisen og Corsaren, og som dog gave deres
								Besyv med om det Skiønne. Der stod et Medlem af en heel Deel lærde
								Selskaber, af dem som oprettes for at give Folk et Navn, som ellers
								slet intet have. Her var en ung Mand af Guds-Adel, den, hvortil
								Pottemagersønnen Themistokles hørte, og hos
								os Skræderdrengen Tordenskjold og
								Nybodersmandens Søn Albert Thorvaldsen. Her sad Liberale, der vilde
								blive Tyranner, og her Tyranner, der endnu ikke vare færdige, Folk,
								som bildte sig forlidt ind og Folk, som bildte sig formeget ind,
								kort, her var broget Selskab. Baronessen sagde meget rigtigt: »Mit
								Huus er som en Adresseavis, der kommer alt Skikkeligt, baade den,
								som søger Tjeneste og den, som giver den.« For Øieblikket sad de som
								sagt Alle i Mørke; enten ventede man endnu flere Gjæster eller det
								forestaaende Arrangement i Salen tæt ved var ikke færdigt.»Her er vel nok En, der kan spille lidt paa Claveer for os!« sagde
								den gamle Frue; »En, der kan undvære at blive seet paa!«Ingen svarede; der fulgte en Pause.»Saa faaer jeg nok, Bedstemoder!« sagde en Herre-Stemme, der klang
									Elisabeth bekjendt; Blodet gik til
								hendes Kinder. Han sang rask og livlig den neapolitanske Tarantelle
								til italiensk Text.»Bravo!« raabte den gamle Frue; »Bravo!« sagde man rundt om, da
								Sangen var ude, og en ny fulgte og atter en ny, italienske og
								spanske; der var et Liv, en Klang, der rev med sig; der blev et kort
								Ophold, og under dette kom endnu flere Fremmede.»Hvad er det for en Nicodemus, der nu kommer?« spurgte Fruen.»Det er os, Fru Baronesse!« sagde Clara, som
								med sin Gemal Grev Frederik traadte ind;
								»nei, hvor her er mørkt!«»Ja, jeg er ondskabsfuld!« sagde Baronessen; »Ingen kan see, hvor
								smuk Du er, mit Barn, hvor deiligt du er klædt. Naar man kommer ud
								paa Natten, saa ere Lysene brændte ned. Men nu skal Madam Krone lade Solen staae op! Nu gaaer
								Balonen!« Hun lo høit og Fløidørene til Salen aabnedes; tre deilige,
								store, rigt udpyntede Juletræer stode midt i Salen; Lys af alle
								Farver brændte mellem Grenene, og komiske Papfigurer tittede frem
								fra det Grønne, hvor der var fuldt op af Guldæbler og Vindruer. Som
								Fodstykke for Træerne var en Rabat af de deiligste Blomster i
								Potter, men Potterne saae man ikke, de vare dækkede til med frisk
								Mos, og paa denne sad kunstige Sanct-Hans-Orme, hele Skarer af vor Herres Høns og et Par Frøer, der ved en Mekanik
								sprang, naar man rørte ved dem, - Alt meget fornøieligt!
								Men kun et Øieblik overraskedes Elisabeth
								ved dette Ny og Brogede; hun saae tæt foran sig - Adelgundes Kjæreste. Den fine, rigtklædte
								Herre stod midt i Stuen og betragtede hende med Overraskelse og
								Forundring; han lagde sin Haand paa Naboens Skulder, denne vendte
								sig om til ham og - Naboen saae hun, var ham, der havde
								fulgt hende til Trines Dør hin forfærdelige
								Aften. Det var som om hele Stuen dreiede sig, som om Lys og Farver
								fløde i hverandre.De to Herrer vare Baronerne Holger og Herman.»Hvem er den unge Pige der!« spurgte de Begge Madam Krone.»Naa, hende kjender De ikke!« svarede Madam Krone
								med et Smil, hvori deres Samvittighed saae, hvad aldrig den
								skikkelige Kone vilde lægge deri; hendes Tanke var: »det er jo Deres
								Hittebarn derovre fra Fyen!« og hun vedblev: »har De glemt Deres
								eget Eventyr!«Herman blev rød og saae paa Holger. »Skal det være en Overraskelse?« hviskede Holger.Madam Krone havde travlt med at lade hver
								trække Nummere til Julegevinsterne, og til hver af disse fulgte, som
								Fruen kaldte det, et »Nachspiel«, som var det Artigste, nemlig en
								Gave, hun selv udleverede, til den, hun havde bestemt den for. Grev
									Frederik fik et Bind Stændertidender,
								Clara derimod en stor Æske, hvori laae, afdelte i forskjellige Rum,
								Brokker af Muursteen, og paa hver var klæbet en Skrift, de sagde,
								hvorfra de vare; der stod Ninive, Babylon, Theben o. s. v. Clara
								var ganske henrykt. »Og jeg skal have alle disse Skatte!« udbrød
								hun. »Hvor har De dem dog fra?«»Fra min Kostald!« svarede Fruen med det venligste Ansigt. »Navnene
								ere rigtige, j eg har selv skrevet dem ud af min Geographi; det er
								en Bogjeg har stor Gavn af!«»Men saa er det Hele jo falsk!« raabte Clara.»Tro bare, det er ægte,« sagde Fruen, »saa er det ægte.«Af denne Slags var Alt, hvad der hørte til dette »Nachspiel«.Holger og Herman erfarede snart, hvem Elisabeth var, og Herman, som den af hende selv Underrettede,
								kom hurtigst ind i Historien.»Det Barn var det!« tænkte han, »det Barn, vi lovede at være Fader og
								Beskytter!« Der gik Alvor igjennem hans Sjæl, han følte igjen Glæde
								over sin Opførsel, Tak til Gud, som havde beskyttet hende og ham.»Mod til at tale til hende har jeg ikke!«»Da har jeg!« sagde Holger og gik rask hen
								til Etatsraaden, som han var inderlig glad ved at see, sagde han;
								den unge Dame havde vist grebet et lykkeligt Nummer, vedblev han, og
								spurgte, hvad hun havde faaet, om det var første Gang, hun var i
								Kjøbenhavn, om hun alt her havde været paa mange Baller, hvilke
								Stykker hun havde seet i Theatret? Kort, den sædvanlige
								Conversationsliste blev gjennemgaaet; Holger
								talte saa utvungent, at Elisabeth
								næsten begyndte at tvivle paa sin egen Hukommelse. Herman derimod nærmede sig ikke, før
								Etatsraaden tog bort; til ham sagde han et Par Ord og bøiede sig
								fremmed, med stor Høflighed, for Elisabeth.Hvilken Aften! Aldrig havde Erindringen om Lønkammeret været saa
								levende hos hende, som ved dette første Besøg i Salon-Verdenen,
								denne Indtrædelse just hos den gamle Baronesse. Mødet her med de to
								Mænd fra hendes Livs mest angstfulde Aften bragte alle hendes Lemmer
								til at zittre; endelig sad hun i Vognen.»Det var nok for meget paa engang?« sagde Etatsraaden; »men nu har Du
								seet den Stads!«Elisabeth svarede ikke; der var i hendes
								Sjæl en Kamp, om hun skulde, om hun kunde sige ham: disse to Mænd
								har jeg før seet, den Ene, som nu stod saa fremmed at han ikke sagde
								et Ord til mig, har været min Ledsager, min Hjælper; der kom en
								Undseelse over  hende, en uklar
								Forestilling om, at det ikke kunde siges, hun manglede Ord. Og hvem
								vare de to Mænd?»Du er dog ikke syg, mit kjære Barn?« spurgte Etatsraaden.»O nei, kun træt, meget træt!« hvidskede hun.»Ja, Du kjendte nu Ingen, uden Madam Krone,
								men nu skal jeg sige Dig de Mærkeligste!« Og den gamle Mand fortalte
								om dem Alle, kun ikke om Herman, sagde ikke
								hvem han var, det troede han, havde været tydeligt nok at see, han
								var vel ogsaa blevet kaldet Dattersønnen. Og medens han fortalte og
								de kjørte, skyllede Regnen ned. Det var en Aften netop som da Herman fulgte Elisabeth, da hun gik ulykkelig og vildsom i den store By. Hun
								tænkte derpaa. Og Regnen pidskede paa Ruderne og Lygterne brændte
								ynkeligt, men midt i det Mørke, i Blæst og Rusk sang Vægteren: »Det
								var ved Midnats Tide, en Frelser os blev født!«V.Herman og Elisabeth.Vi have ikke seet eller hørt noget til Herman, fra han ved Grev Frederiks Giftermaal med Clara forlod Kjøbenhavn, til vi med Elisabeth nu, mange Aar efter, mødte ham hos
									Holger. Der laae ni Aar imellem, ni Aar,
								tilbragte i fremmede Lande, hvor Naturen, Kunsten og Verdenslivet
								havde været hans Opdragere, og det maa indrømmes, at i hvor høit man
								end sætter Skolelærdom og al Kundskab, tilegnet ved Flid og Besvær,
								saa giver dog Livet selv noget Mere; i dette var han ikke omdannet,
								men udviklet, havde vundet Klarhed med sig selv og med Verden. Ved
								at see fremmede Lande var han igjen kommet til at vurdere sit eget
								Fædreland, at erkjende dets Lysheder og at blive Patriot, uden at
								synde mod Andres Rettigheder. Vi ville snart i Etatsraad Heimerans Stue fornye det gamle
								Bekjendtskab.Fra Trines Dør var han hin Aften ikke vendt
								tilbage til Holger og Adelgunde, men til Hotellet, hvor han boede. Elisabeths  Forskrækkelse, Forladthed og
								uskyldige Tro paa Gud og Verden beskjæftigede hans Tanke. »Det arme
								Barn! hvorledes var hun bleven modtaget i Kjælderen? Hvorledes var
								det senere gaaet hende?« Dagen efter gik han gjennem Gaden, halv
								tilsinds at stige ned til Skomagerens, men han gjorde det dog ikke;
								imidlertid, hans Interesse var vakt, og den blev det endnu stærkere
								efter Mødet i Bedstemoderens Salon, efter der at han havde erfaret,
								at hun var hans og Vennernes Hittebarn. Der, i den store Kreds havde
								det været ham umuligt at tale til hende, men tale vilde han, og
								næste Formiddag kom han derfor ud til Etatsraaden; det var i
								Forretnings-Sag, og fra denne gik han, i halvspøgende Tone, over til
								sit Eventyr i Fyen, sin Deel i den »lille Elisabeth.« Mødet hos Holger
								berørtes ikke.»Jeg veed af Madam Krone,« sagde han, »at det
								er ganske paa en romanagtig Maade, den unge Pige er kommet her til
								Byen; jeg er bange for at hun er temmelig overspændt; det har hun
								ikke fra vor gode Moritz Nommesen, hvem De da kjender bedre, end jeg;
								han er en god, sund Natur.«»Og det er hun ogsaa,« svarede Etatsraaden; »det er reent af
								Uskyldighed og det bedste Hjerte, at hun har gjort dette underlige
								Løb ud i Verden.« Og den gamle Mand talte saa varmt og godt om
								hende, og sagde ogsaa hvilken smuk Stemme hun havde og hvilken
								forunderligt begavet Pige hun var.Og Herman blev der til Middag, han blev der
								til Aften; i al den Tid talte Elisabeth ikke
								meget; men hun tog naturlig og glad imod ham, trykkede hans Haand,
								saae paa ham med kloge, ærlige Øine, der lyste af Taknemlighed og
								Tillid. Med levende Opmærksomhed, der flere Gange jog Blodet til
								hendes Ansigt, hørte hun ham fortælle, og han fortalte meget;
								Etatsraaden vidste jo saa lidt om hans hele Leven ude, hørte saa
								gjerne om den og fremmede Lande, og af disse var det især Italien og
								England, som opfyldte Herman; med
								Begeistring fortalte han om Rom og London, Byerne for alle Byer, som han kaldte
								dem, saa forskjellige, og dog i Modsætningen saa lige. Rom var Natten, den store herlige Nat, rig
								og opløftende for Tanken og Phantasien; London
								var Dagen, den travle virksomme Dag, der river med sig til Liv
								og Virken; men det var Rom, som Herman først havde seet, det var der, han
								havde levet længst og gjennemgaaet sin aandelige Udvikling. Vi ville
								kun høre hvad han  fortæller derfra,
								Aftenens Samtale kunde ellers blive en heel Bog; Verdens-Byen Rom havde paa ham, som paa de fleste
								Fremmede, strax gjort det mægtige Indtryk af Storhed og Hyggelighed,
								saa at han var som voxet fast.»Der er en unævnelig Magt i denne Luft, i denne Jordbund,« sagde han;
								»gid jeg kunde oprulle Rom for Dem, oprulle
								den med dens Palladser, Kirker og Ruiner, give Dem en Idee om
								Samlivet med de dygtige Kunstnere; deres Friskhed og Genialitet
								virkede sundt ind paa mig, det brogede Folkeliv opfyldte mig og gav
								mig Beskjæftigelse. I Danmark havde jeg som ung Student et Talent
								til at opfatte det Grelle, Opholdet i Italien forædlede denne Evne
								til en Opfatten af det Characteristiske; mit sjælelige Øie blev
								skærpet for det Poetiske og Maleriske i Hverdagslivet, jeg bildte
								mig virkelig selv tilsidst ind at jeg var en anden Pinelli.«»Og dog opgav De at blive Maler,« sagde Etatsraaden.»Ja, allerede efter det første Aar; jeg lagde Penselen og tog
								Modeleerstokken. Jeg var kommet til at erkjende, at Skulptur stod et
								Trin endnu høiere end Malerkunst. Billedhuggeren er mere end Maleren
								nødt til, at begrændse sin Idee, simplificere sin Tanke og at komme
								Naturen, der dog er vort Ideal, saa nær som muligt. Jeg studerede
								saa længe Antikkerne i Rom og Bronzerne i Neapel, at jeg kom til den
								Bevidsthed, at jeg ikke havde Geni til at give noget Lignende; det
								er for den Unge en bitter Erkjendelse, men denne Bitterhed giver
								Sundhed. Det er ogsaa Noget i Verden at begribe det Skjønne, at
								kunne forstaae det. I det tredie Aar, jeg var i Rom, stod jeg netop saa langt fremme i Dommen over mig
								selv.«Under Alt, hvad Herman fortalte, var Ingen en
								mere levende Tilhører, end Elisabeth; men
								taus hørte hun; først da der taltes om Livet i Bjergene, kom hun med
								eet Spørgsmaal, det sædvanlige, den Fremmede fra Norden gjør,
								Spørgsmaalet om Røvere, og just ved dette, eller var det ved at høre
								de første Ord af den unge Pige? - gik en let Rødme over
									Hermans Ansigt; han gjentog Ordet
								Røvere, - det var som om han studsede, - men
								fortalte derpaa, at han egentlig kun havde seet een eneste Røver, og
								det var, da denne førtes til Retterstedet.»Han var ikke ung, men endnu smuk og kraftfuld; han havde, hed det, i
								mange Aar, til forskjellige Tider, huseret i  Sabinerbjergene; man sagde, at mangen
								Løsesum var gaaet til ham for fangne Ladys. Jeg saae ham kjøre til
								Retterstedet, bagbunden sad han paa Kærren, trukken af to hvide
								Oxer, det var som til en Fest, han førtes; smilende og stolt sad
								han, pyntet i sorte Fløiels Klæder, Sølvknapper i Trøien, Nellike i
								Knaphullet, flaggrende Silkebaand fra Hatten. Ja, Alt er malerisk i
								dette Land!« Og Herman taug et kort Øieblik,
								han udtalte ikke den Tanke, som dengang ved Synet af Røveren rystede
								ham, den Tanke, som vaagnede ved at see denne Mand; havde vi hørt,
								hvad Bedstemoderen engang hvidskede ham i Øret, da han besøgte hende
								i Fyen, da Elisabeth, som spædt Barn, sov i
								Kammeret tæt ved, vi vilde have forstaaet ham.»Det var en rar Aften!« sagde Heimeran, da
								henimod Midnat Herman var gaaet bort. »Jeg
								kunde sidde og høre paa ham endnu meget længere; gid han snart vilde
								komme igjen!«»Hvor Verden blev stor!« sagde Elisabeth, og
								hendes Øine straalede; hun havde ikke flere Ord derfor; som et rigt,
								uendeligt Landskab i en ny Natur laa Hermans
								Fortælling for hende, den Aand, som havde ordnet og belyste
								dette, fyldte hende med Beundring; hjemme paa Halligerne havde hun
								hørt Skotlænderen fortælle om sine Bjerge, om Abbotsford og Walter Scott, og ogsaa da var hendes Tanke bleven
								opfyldt med Billeder; de walterscottske Romaner vare endnu mere
								voxede sammen med Virkeligheden, hvori hun levede, men Knox havde dog ikke talt som Baron Herman, der var ligesaa ædel og god, som han
								var klog og begavet. Hun huskede paa hvert mildt Ord, han havde sagt
								den Aften, han deeltagende og retskaffen fulgte hende i Regn og
								Rusk. Tusinde Tanker gik gjennem hendes Hoved, længe sad hun paa
								Sengekanten i sit lille Kammer, før hun kunde komme til Hvile, og om
								hun ikke sagde som Heimeran: »gid han snart
								vilde komme igjen!« hun mente det.Og Herman kom igjen, var en stadig Gjæst og:
								»det var smukt af ham!« sagde Etatsraaden, »for vi kunne dog ikke
								more ham! ja, Din Sang holder han af, har jeg mærket. Du synger
								ogsaa smukkere og smukkere! det er som om jeg hørte Caroline igjen; og hende har han ogsaa
								kjendt, hun holdt meget af ham og var bedrøvet paa sin Maade da han
								gik derud i Verden.«Og snart var det for Elisabeth, som om hun
								selv havde været paa alle de Steder, Herman
								fortalte om; hun saae dem i Phantasien og  mente da, at Danmark, Kjøbenhavn, Alt her
								hjemme, maatte forekomme ham fattigt og lille.»Tro ikke det!« svarede da Herman; »ved at
								reise i fremmede Lande, see hvad Verden kalder det Største og
								Bedste, kommer man ud af falske Illusioner om noget aldeles
								Fuldkomment; man faaer Øinene ret op, og det er just ude at
								Kjærligheden til vort Fædreland bliver stærkere; man føler, at man
								har Rod i Jordbunden hjemme, man lærer at skatte hvad man selv har.
								Jeg veed ikke Noget, der mere samler i sig et Billed af Italien, end
								en siciliansk Klosterhave; det er en egen sybaritisk Følelse paa en
								ret hed Dag at strække sig der i den skyggefulde aabne Søilegang,
								hvor Væggene ere malede med konstneriske, fromme Billeder, at see
								derfra ind under Palmerne og mellem de høie poppelagtige Cypresser,
								høre Vandstraalen pladske i Marmorkummerne; man troer sig sat ind i
								Eventyrenes Verden. Og just her var det, at der i min Erindring
								opgik en Natur-Skjønhed, Danmark har fremfor noget andet Land, og
								som bliver en ligesaa betegnende og deilig Vignet for vore »grønne Øer,« som en siciliansk Klosterhave er det
								for Italien; - det er vor Bøgeskov! Hvor er der en
								Klosterhal, som frembyder større Kjølighed end denne, i sin
								udstrakte Storhed, med sine nedhængende, duftende Grene? Yppigere er
								desuden ikke det Grønne i Syden; husk vore høie, mægtige Bøge, hvor
								tusinde smaa Skud skyde frem helt op ad Stammen, som kunde Barken
								ikke fastholde den Straale af Løv, som trænger sig mod Toppen og der
								vælder ud i et levende Blad-Tag; husk det friske Græstæppe
								nedenunder med Skovmærker, Anemoner og Violer, som hist og her
								enkelte Solstraaler belyse! Den Vellyst, det maa være for Svanen at
								dykke ned i det friske klare Hav, har jeg ret følt ved ligesom at
								dykke mig ind i den danske Bøgeskov; den er en Naturpragt, der i sin
								Slags kan maale sig med hvad Syden eier; selv dens forgængelige
								Skjønhed, dens Løvfald og Vintertid ere kun nye Aabenbaringer! husk
								Dem Skoven med Rimfrost, de uendelige Farvenuancer, den frembyder,
								den Pragt i Sollyset, hvert Træ, hver Green fremviser!«»Ja! Ja!« gjentog Elisabeth, og omfattede med
								al sin Tanke den danske Bøgeskov, som hun i sin Erindring gjemte
								den.»Og foruden Skoven eie vi Havet,« vedblev Herman; »om ikke det silkeagtige, gjennemsigtige Middelhav,
								saa dog det levende  Vand, det
								evigtvexlende Hav. Da jeg første Gang seilede op ad Themsen, denne Verdenshandelens store
								Landevei, var hvert Øie fra Skibet, hvor jeg stod, overvældet ved
								Synet af disse Hærskarer af Fartøier; man begreb, at England var
								Havets Dronning; i hundredeviis, som Svaner i Flokke, dreve for
								fulde Seil Fiskerbaadene; nu kom Fartøi paa Fartøi, man blev træt af
								at tælle, Dampskib fulgte Dampskib; Alle omkring mig stode
								forbavsede, henryktejeg alene forbavsedes ikke, jeg havde seet noget
								Lignende i Danmark, seet det enkelte Gange i Sundet ved Helsingør, vist det eneste Sted, hvor,
								momentviis, et lignende Syn frembyder sig, naar en Dag en russisk
								Flaade gaaer forbi Kronborg og Kjøbmandsskibe i hundredeviis flyve
								for fulde Seil.«»Hvor det gjør godt at høre!« sagde Heimeran,
								inderlig glad. »Ja vort lille Land er et velsignet Land! man veed
								det ikke selv! Der har nu ogsaa Elisabeth
								fortalt mig om Oland og Amrom, om disse Øer under det Slesvigske, og
								var det ikke, som om jeg hørte om Lande i andre Verdens-Dele? thi
								hun fortæller ogsaa godt.«Og Herman saae usigeligt mildt paa Elisabeth, der blev rød ved den Værd, man
								tillagde hendes Fortælling.»Der er vildt og nøgent i den Kant,« vedblev Heimeran; »og det er der ogsaa paa de jydske Heder, dem
								har jeg da seet.«»Jeg endnu ikke,« sagde Herman; »men en
								begeistret Skotlænder har sagt mig, at de ere som skaarne ud af hans
								Fædreland; paa de jydske Heder havde han gjenfundet sit Hjems Alvor
								og Ensomhed; de vaade Taager, der i Blæsten joge hen over de
								mørkebrune Lynghøider, gjengave ganske det skotske Billede. Han
								viste mig mellem Bladene i en Bog to blomstrende Lynggrene, den ene
								var fra Ben-Lomond i Skotland, røde Robins Land, den anden fra Viborg i Jylland,
								og de blomstrende Lynggrene vare ikke at skjelne fra hinanden, de
								saae ud som vare de skudte op fra samme Rod. Den Lighed, der laa i
								Blomsterne, laa ogsaa i deres Jordbund.«Ved at nævne Skotland og røde Robins Land kom Elisabeth til sin Yndlings-Digter, og om ham vare de i
								deres Kjærlighed Alle enige; men da hun, fordi Walter Scott aldrig
								lægger Scenen hen i vore Dage, yttrede, at disse ikke havde Poesi,
								paastod Herman det Modsatte.»Det vilde ellers,« sagde han, »see sørgeligt ud for de kommende  Digtere. Vor Tidsalders
								Begivenheder anseer jeg endogsaa for en af de rigeste Guldgruber for
								Poesien. Har ikke selv det lille Danmark, hvor Alting synes at gaae
								i sin rolige Hverdagsgang, en heel Række Begivenheder til digterisk
								Behandling? Her er Spaniernes Ophold i Danmark 1808; tænk det hele
								sydlige Liv, der her træder op i vor danske Natur; her er katholsk
								Gudstjeneste paa aaben Mark ved en Kæmpegrav, spanske Dandse imellem
								Hasselbuske og Pile, Natteqvarteer under Rustvogne og Kanoner i de
								smaa Kjøbstedgader, Marscher og Flugt. Gaae vi tilbage til 1801, da
								have vi Slaget paa Rheden, de brændende Skibe, vore Kanonbaade og
								Helten fra Abukir og Trafalgar, Men De vil ikke tilbage, De vil
								nærmere vor Tid end 1801 og 1808; nu vel da, i de allersidste Dage
								have vi Thorvaldsens Ankomst, den nationale Jubel, den hele
								Folkefest.«Det var saadanne Samtaler, saadanne Timer, der udgøde deres Solvarme
								over hvert slumrende Frø i Elisabeths Sjæl.
								Af en lignende Virksomhed vare Besøgene i Theatret, og disse
								udstrakte sig til to Gange ugentlig, saa ofte havde den gamle
								Baronesse Loge, og i denne havde hun givet Elisabeth en Plads, for, som Baronessen udtrykkede sig, at
								hun, ligesom Kræmmerdrengen, kunde faae nok af Svedskerne, naar
								Skuffen stod aaben hver Dag. Mangen Kikkert, mangt et smilende
								Ansigt var i Mellemacten vendt mod Logen, og snart var bemærket den
								nye unge Pige, der nu var optaget i »Daarekisten,« som En og Anden kaldte Baronessens Loge; og dog
								var der tidt mere Viisdom derinde end i de fleste andre Loger, og
								det uagtet Geographibogen i den sidste Tid aldrig kom der, da Madam
									Krone var kjed af at slæbe den store Bog
								med sig, »som de jo kunde udenad!« Elisabeth
								saae med en Andagt, en Hengivelse hver Forestilling, og først i
								Hjemmet hos Etatsraaden og hos Herman
								udtalte hun sig derover, og hendes Dom var frisk og naturlig.
								Kjøbenhavn var en herlig By, den største og eneste store, hun
								kjendte. »Her er saa uendeligt meget for Tanken!« sagde hun; »man
								bliver klogere, lærer hurtigt mere end paa det stille Oland; men der var dog ogsaa godt; der var
								anderledes! alle Mennesker kjendte hinanden, man tænkte mere paa -«
								hun standsede, som om hun blev forlegen ved at udtale sin Tanke, men
								begyndte igjen med et eget blødt Udtryk, som om det skulde formilde
								Ordene; »man tænkte der mere paa vor Herre! jeg troer, Menneskene her i
								Kjøbenhavn ere vist i Hjertet ligesaa  gudsfrygtige, som de derovre, men de faae ikke her Tid at øve
								det, for al den Tummel og Travlhed. Jeg savner -ja jeg
								veed ikke,- men jeg var saa vant dertil, - hver
								Middag hjemme læstes tilbords, Gud kom der mere ind i Ord og Tale;
								her hører jeg ham kun nævne om Søndagen i Kirken.«Herman var Vidne til hendes Lyksalighed ved at faae de første Breve
								hjemme fra; hun lo og gærd, talte om Hjemkomsten, som den alt var
								den Dag imorgen; der var saa meget, hun havde at sige dem
								Allesammen! Men Hjemkomstdagen var endnu langt borte, hun skulde
								først see Skoven springe ud, havde Heimeran
								sagt. Det var umuligt andet end at holde af hende; hun vandt
								dem ogsaa Alle, selv Clara ydede hende
								Opmærksomhed, indbød hende i sin glimrende Cirkel, hvor hun ved Claras Opmuntring og »elskværdige Commando,«
								bragtes til at synge et Par af sine smaa Sange. Alle vare henrykte,
								kun ikke Herman, han blev stille og
								alvorlig, som var han utilfreds.VI.Kong Frederik den Sjette.Ogsaa October og November vare gaaede med Selskaber og Comedier, og
								Julen vilde komme med alle sine Glæder; da pludseligt svøbtes Alt i
								Sorg. Det hed, at Kong Frederik den Sjette var syg, dog laa han ikke tilsengs,
								og hver Morgen gav han endnu i fuld Uniform Parolen; men de sidste
								to Gange havde han seet ud som en Død, hans ranke Skikkelse var
								bøiet, med synlig Anstrengelse havde han støttet sig til Bordet.
								Tidligt den 3die December 1839 gik som en Løbeild gjennem Byen det
								Budskab: Kongen er død! Alle Stadens Porte bleve efter gammel Brug
								lukkede medens Tropperne toges i Ed; fra Slottets Altan paa
								Amalienborg udraabtes: »Frederik den Sjette er død! leve Christian
								den Ottende!« og alle Byens Kirkeklokker ringede.En lang Regjerings Tid var afsluttet, en heel Generation var opvoxet
								med den. Der havde mellem Folk og Konge været noget  Patriarkalsk, med Pietet saae Mængden op
								til hans Handlinger. Det var en stor Begivenhed for Danmark; der var
								Vemod over Folket, Alle, selv Tyendet, klædte sig i Sorg,
								Patriotismen udtalte sig i Sange og Sørgeflor. Frederik den Sjette,
								selv fremmed for Poesi, havde i sit Liv poetiske Momenter for
								Digteren; det var i sin Virken for den fortrykte danske Bonde,
								Kongens ærlige, gode Sind især fremlyste; det klang i alle
								Sørgesange, det klang fra Hjertet hos den danske Bonde, der bad om
								at turde bære sin Velgjørers Liig de fire lange Mile fra Kjøbenhavn
								til Roeskilde Domkirke. Det var denne Kongens Kjærlighed til Bonden,
								hans ædle Menneskelighed, der berørte de dybeste Strænge hos den
								gamle Baronesse; forunderligt rystet sad den gamle Kone; ved hvert
								Skridt fremad for Bonden var hendes Hjerte voxet fastere til Kong
									Frederik. Hans Büste stillede hun paa
								sit Bord, satte de smukkeste Blomster rundt omkring den; med Øinene
								heftede paa den, med Hænderne i Skjødet, fandt Herman hende.»Der er død en brav Mand idag!« sagde hun. »Nu er den Tidsregning
								ude, jeg hørte til. De gaae Allesammen bort, den Sidste kommer
								ogsaa!« - og hun sad stille, bedrøvet.Herman talte om Kongens sidste Timer, om hvad man vidste, han havde
								sagt da Dødskulden isnede ham: »Det er koldt! man maa tænke paa
								Brænde til den Fattige!«»Ja, fattig Mand tænkte han paa,« sagde den gamle Frue; »han forstod
								den haarde Tid, selv havde han prøvet de haarde Dage, prøvet dem som
								Barn og som voxen Mand. Du veed vel nok noget derom, Herman, men Du veed det ikke som jeg.
								Faderen fik de Sol og Maane til at staae stille for i Hovedet,
								Moderen førtes fangen ud af Landet; stakkels Mathilde! hun kjendte ikke Landets Skik, hun var saa ung
								og saa ene! En deilig Brud fik Kong Frederik! jeg husker Indtoget,
								det var i September; otte deilige hvide Hingster vare der for den
								forgyldte Stadsvogn; jeg saae det! hvor skinnede dog hans blaae
								Øine! nu ere de lukkede; hvor mild og deilig var ikke Maria Sophia
								Frederika! nu sidder hun i Enkesorg paa sit Slot. Et og Andet kan
								vel siges om ham i hans Kiste; han lod os miste Norge, han vilde
								have sin egen Villie, troede, at den fornemste Mand i Landet ogsaa
								var den kyndigste! Men jeg skriver ikke hans Historie! jeg holder
								mig til hans Hjerte, holder mig til, hvad Landet maa velsigne  ham for: han tænkte paa fattig
								Mand, han var brav mod Bonden. Jeg har levet med, jeg husker de onde
								Dage, da ærlig Mand kom i Hundehullet, Skikkeligheden red paa
								Træhesten og uskyldigt Barn fik Slag af Herremandens Pidsk!«
								- Den gamle Kone standsede, bed Læberne sammen, Blodet
								skinnede i hendes Kinder. »Nu er den Tidsregning ude! Bonden har det
								som et skikkeligt Menneske, sidder ved Herremandens Side og taler et
								Ord med derude i Roeskilde. Jeg har seet de gode Dage jeg vil glemme
								de onde og tilgive de onde! Herman, jeg skal dog give Dig noget, der husker Dig
								paa den Dag idag, og paa hvad jeg har sagt Dig. Du faaer
								Lystgaarden, Grev Frederik vil sælge; Bonde
								troer jeg ikke, Du har lært at være, men det er der Andre, der
								forstaae, og saa kan Du see paa dem; men lad bare selv være at
								klatte med Jorden, før Du forstaaer det. Den ringe Mand kan lære Dig
								meget, og saa veed Du det, naar jeg reiser efter Kong Frederik!«I Kjøbenhavn var Dødsstille, al Musik forstummet, Sørgeflor hang fra
								Instrumenter og Faner. Folk strømmede til Amalienborg for at see
								Kong Frederik den Sjette paa »lit de parade«, som det endnu kaldtes fra gamle
								Tider, da man pyntede Sproget med fremmede Ord; Kongen paa
								»Liig-Parade,« oversatte Almuen det. Der var da gaaet ti Dage efter
								hans Død. Folk af alle Stænder kom, for endnu engang at see den
								Afdøde, om Formiddagen de forskjellige Afdelinger af Civile og
								Militære, om Eftermiddagen den blandede Mængde, og da var der en
								skrækkelig Trængsel og »Træden ned.« For at holde Orden blev Gaden
								besat med Husarer og Politi. Den gamle Baronesse vilde ogsaa endnu
								engang see Kong Frederik, men Madam Krone, der frygtede for at det
								vilde ryste den gamle Kone, ivrede paa det mest Bestemte derimod.»Det er jo ikke Kongen mere, som der ligger,« sagde hun, »det er
								snarere som en Dukke! de have jo balsameret ham, sminket ham hvid og
								klædt ham ud! husk hans levende, velsignede Ansigt, det er bedre. De
								faaer ikke Lov for mig at see ham!«»Vel, mit Barn!« sagde den gamle Kone, »saa lader jeg være og vi
								skjændes ikke. Huusfred er god! sagde Manden, da han bankede sin
								Kone.«Men det skulde blive anderledes end Madam Krone
								og Fruen vilde. De spiste til Middag hos Etatsraad Heimeran; der blev talt om de
								mange smukke Vers over den afdøde Konge. Det ingemannske Digt:
								»Paa sin Liigseng ligger Kong Frederik hvid, Fra Vuggen hans Puder
								var haarde« der er affattet til Melodien af »Dronning Dagmars
								Vise,« lod sig synge, Elisabeth sang det; det var første Gang, den
								gamle Baronesse hørte hende synge, aldrig havde hun skjøttet om det;
								hvert Ord blev udtalt tydeligt og foredraget med en Simpelhed, en
								Inderlighed, Stemmen var saa blød og rørende. Taarerne kom den gamle
								Baronesse i Øinene, hun kyssede Elisabeth, bad hende synge den
								igjen, og forlangte saa, hun skulde følge hjem med, faae en smuk
								Present, drikke Thee og saa synge den nok engang.De sad snart alle Tre i Vognen; det var mørk Aften, netop paa den
								Tid, Dørene bleve lukkede til Riddersalen, hvor Kongen laa; Folk kom
								i Skarer derfra.»Skulle vi ikke kjøre om af Gaden hjem?« sagde Madam Krone; »Faklerne ere vist ikke slukkede
								endnu, saa faaer Elisabeth den Illumination
								at see.«Og Kudsken fik Ordre at gjøre den lille Omvei; men neppe var han
								gjennem en stor Menneske-Skare kommet ind i Gaden og vilde rask
								forbi Vognrækken, der endnu holdt, før en Politibetjent tilraabte
								ham: »i Række!« Riddersalen var endnu ikke lukket, en stor Mængde
								ventede at komme ind. »Vil han holde sig i Række!« raabte Politiet.Kudsken begyndte at forklare, at han skulde videre med sit Herskab.»Ingen Snak!« sagde Politiet; det forstod ikke hvad han sagde, og
								saa: »ingen Snak!« han maatte i Række.»Hvad er det?« spurgte de hinanden i Vognen, og denne satte sig
								langsomt i Bevægelse, holdt stille, kjørte igjen, holdt og kjørte;
								det var ikke Kudsken muligt at slippe bort; hver Gang, han vilde ud
								af Række, kom der en Betjent eller en Husar, der truede og skreg;
								endelig holdt de i Colonnaden og Karetdøren blev lukket op.»Skynd Dem!« blev der sagt, »det er meget over Tiden og der er flere
								Vogne.«»Vi skal aldeles ikke derop,« sagde Madam Krone, som sad Døren nærmest.»De ere vist ikke kjørte herud, naar De ikke vilde derop!« sagde
								Betjenten; »skynd Dem gesvindt!« og han trak hende i Haanden.»Gesvindt! gesvindt!« sagde den gamle Frue, stødte Madam Krone i Siden, og denne maatte ud; Baronessen og
									Elisabeth fulgte efter, den Ene holdt
								ved den Anden i Trængselen.»Nu faaer jeg dog min Villie!« sagde den gamle Baronesse, »og De har
								ført os an, Madam Krone!«»Jeg, som seer saadanne ud!« sagde Madam Krone; »min rædsomste gamle Hat har jeg paa! og nu i alt det
								Lys deroppe!«Men der var ingen Tid at rette paa Hatten; de Bageste trængte fremad,
								vende om var ikke muligt. Trappen, Væggen og Loftet var betrukket
								med sort Klæde, hist og her hang en mat, hvid Lampe, hvis svage Skin
								netop strakte til at vise mod den sorte Grund hver enkelt borgerlig
								Militær, her stod, ubevægelig opstillet, et Billed som fra en laterna magica. Luften var ved den store
								Menneskemasse qvalm at aande; det var trættende for den gamle
								Baronesse at stige, Madam Krone
								understøttede hende paa det bedste; Elisabeth fulgte, forunderlig grebet ved Synet af denne
								Dødens Gang, denne Taushed og Stilhed. Fod for Fod skred man fremad
								gjennem en Række Værelser, alle sortbeklædte, Vægge, Loft og Gulv.
								Officierer, Pager, sørgeklædte Laquaier med brogede Axelbaand, stode
								som Støtter opstillede. Den langsomme Marsch, de eensartede Værelser
								og Forventningen gjorde Veien dobbelt lang. Ingen sagde et Ord, Elisabeth følte en forunderlig nerveus
								Mathed, det var som om Gulvet bevægede sig under hende. Endelig
								traadte de ind i Riddersalen. Sexten høie Sølvlyseborde med Lys
								stode derinde; Rigets og Provindsernes Vaaben skinnede fra de
								sortbetrukne Vægge; Drabanter stode med Hellebarder langs med disse,
								og midt paa Gulvet Kong Frederiks ældste
								Hofmænd i deres bedste Dragt; og under den svævende Tronhimmel af
								sort Fløiel og hvidt Silke, laa i sin Kronings-Dragt Kong Frederik den Sjette*.Der gik en Zittren gjennem Elisabeth; det var
								Kongen, hos hvem * Ogsaa Christian den Ottende blev jordet i
									den Klædning, han havde baaret ved Kroningen.  hun vilde have søgt Naade for Elimar, det var Herskeren; her laa hans
								Scepter og Krone, her rundt om alle hans rige, kostelige Smykker
								- Kongens - den Dødes.Et stort Sørgetempel var Riddersalen, den samme, hvor vi for fjorten
								Aar siden vare paa Hofbal, hvor Clara
								dandsede med Holger og hvor Dagen efter
								Feiekonens Kost gik hen over en Knap, hvis Falden til Jorden havde
								store Følger.Elisabeth følte en Mathed, en Svimmel, og var hun ikke fra Sørgesalen
								pludselig traadt ud paa den luftige Gang, saa var hun segnet om;
								hendes Fødder vaklede, og da i det samme den gamle Baronesse, for at
								støtte sig, greb mod hendes Skulder, faldt hun et Par Trin, men kom
								strax op igjen; den gamle Kone derimod laa besvimet; man bragte
								hende ind i Portner-Stuen, hvor hun snart kom til sig selv, og da
								hun var i Vognen og Smilet igjen kom hende om Munden, skjændte Madam
									Krone.»Jeg tænkte det nok!« sagde hun; »Fru Baronessen skulde aldrig have
								været her!«»Jeg fik min Villie, og saa er man altid glad!« sagde hun, men hendes
								Kinder brændte som af Feber. »Jeg skal have mig et godt Kinderpulver
								naar jeg kommer hjem, det er mit Apothek og min Doctor!«Næste Morgen, da Elisabeth stod op, følte hun
								en Stramhed i sit Knæ; det smertede noget, men hun tænkte ikke paa
								at forholde sig rolig; Grevinde Clara vilde denne Formiddag føre
								hende i Thorvaldsens Attelier, hun skulde
								see den store Kunstner selv og tale med ham.Elisabeth gik til Grevinden, og de kjørte til Charlottenborg, Thorvaldsens Bolig. Den venlige gamle
								Kunstner tog hjerteligt imod dem, førte dem selv omkring, og naar
								den naadige Grevinde udtalte sig lidt for exalteret, saa han kunde
								blive ærgerlig derover, saae han sig strax i Humeur igjen paa hendes
								smukke Ansigt, hendes talende Øine, thi smuk var hun endnu. Alt
								maatte sees, Attelieret, Stuen med Broncerne og Malerierne.»Ja, det Allerhelligste maa jeg ogsaa see!« sagde Clara; »Deres Sovekammer!«»Der staae kun mine gamle Støvler og Tøfler,« sagde Thorvaldsen.»Ogsaa de ville engang faae Plads paa vort Museum!« sagde hun, og hun kunde sige vort, thi hun havde sin gode Deel deri.»Saa kommer der vel til at boe en Skoflikker i Kjælderen!« sagde Thorvaldsen, og der gik et Kjedsommeligheds
								Udtryk over hans Ansigt.Clara maatte igjen til Attelieret, see igjen hver Statue, hvert
								Basrelief. »Og hvor gaae disse Døre hen?« spurgte hun og pegede paa
								to derinde.»Ud til botanisk Have. Der kan man ogsaa gaae ud af,« tilføiede han
								uvilkaarlig, thi han var træt; han aabnede Døren; det havde om
								Natten været stærk Taage, nu var det Frost og klart Solskin, alle
								Buske og Træer vare som crystalliserede af Rimfrosten, det saae
								ganske feeagtigt ud.Elisabeth, der med høitidelig Følelse stille havde seet alle
								Kunstværkerne, udraabte her overrasket: »hvor deiligt, min Gud!«Thorvaldsen vendte sig med et Smil til hende, og saae hendes
								besjælede Ansigt; han havde ikke tidligere ret lagt Mærke til hende.»Det er et smukt Syn,« sagde han.»Men der er for megen Rimfrost paa hver Green,« sagde Clara; »lidt tyndere og det havde været mere
								malerisk.«»Det er dog ganske godt gjort af vor Herre at være!« sagde Thorvaldsen med
								ironiskt Smil. Nu skulde man see Drivhusene, saa igjen ind i
								Attelieret og Værelserne. Elisabeth sad
								igjen i Vognen, men hun følte en Træthed i alle Lemmer; Knæet
								smertede, og da hun kom hjem til Christianshavn, maatte hun
								overanstrænget lægge sig; næste Dag forordnede Lægen Igler og
								Omslag, hun skulde holde Sengen.Og det blev i Dage, det blev i Uger; den gamle Baronesse tog sig det
								nær, som var hun Skyld deri, sendte daglig Bud og Presenter,
								italienske Druer, Silkeforklæder, Bøger; Herman
								bragte udsøgte Værker, Etatsraaden var som en god Fader, og Trine kom med hundrede Nyheder fra Byen og
								Theatret. Mange Timer var hun vel ganske ene med sig selv, men i
								disse følte hun det Deilige i at være ret ene, at træde ind i sit
								Hjertes Inderste, hvor alle Erindringer sidde og tale som gamle
								Melodier, at see det Uvisse rulle op i vexlende Skikkelser, at være
								ganske sig selv.»Jeg samler mig saa godt,« sagde hun, »det er en heel Hvile for Aand
								og Legeme.«Det var hende en kjær Beskjæftigelse at bringe paa Papiret alle de
								kjøbenhavnske Indtryk, sin Opfattelse af alt dette Nye, sine
								Bemærkninger, men Ingen saae det, Ingen anede det; hun holdt endnu
								Sengen, da til Kong Frederiks Begravelse alle Kirkeklokkerne klang
								over hele Landet; hun hørte dem fra de nærmeste Kirker, vidste, at
								nu drog Sørgetoget gjennem de illuminerede Gader, hvor Militæret
								stod opstillet, hun hørte Skuddene fra Volden, saae at det lysnede i
								Luften for hendes Vindue ved Kanon-Salven. Hun var saa godt som ene
								i Huset, Alle vare ude at see Sørgetoget; hendes Tanker fulgte med,
								som de engang havde fulgt Elimar, da hun
								ogsaa laa tilsengs og han fra Føhr med Søfolkene drog bort til
								Holland. Erindringen om Elimar fortrængte
								Tanken om Kong Frederik; der kom Taarer i hendes Øine, hun bøiede
								Hovedet, sov og drømte, som man imellem kan drømme, at man synes,
								ikke endnu at være falden i Søvn, at man seer Alt omkring sig i
								Soveværelset; hun saae det, saae Luften lyse ved hvert Skud, hørte
								Sørgeklokkerne ringe; ved Sengen sad Elimar,
								og det forekom hende slet ikke uventet eller forunderligt; de talte
								som i gamle Dage og læste sammen i en Bog deres hele Fremtid. »Husk
								nu godt paa det naar Du vaagner!« sagde han, og da var det ikke
								længer Elimar, men en ganske Anden, hvem Elisabeth, i det hun foer op af Søvnen, slet
								ikke kunde erindre sig, og heller ikke hvad hun i Drømme havde læst,
								- det var som udvisket, og dog havde det været saa klart,
								saa naturligt. Men det vidste hun om Morgenen, at noget Mærkeligt
								havde hun drømt den Nat, Kong Frederiks Liig kjørtes til Roeskilde
								Domkirke.Op ad Dagen kom Trine, som med Theatrets
								Syngende havde været med derude i Kirken og seet Alt.»Bønderne var det Bedste!« sagde hun; »ja Bønderne i deres lange
								Kofter med Sølvknapper, de bare Kisten ind af den midterste
								Kirkedør; og Orgelet spillede og alle Klokkerne klang og Kong
								Christian den Ottende, kulsort klædt, og Bispen i Bispekaaben og med
								Krumstav gik dem imøde; det var høitideligt at see; men her i
								Kjøbenhavn iaftes, det holdt jeg ikke af; der gik det i en Fart, i
								en Gallop, de Forreste rede for stærkt og de Andre maatte følge
								efter; Liigvognen foer saa at Kisten dandsede ved det. De stakkels
								gamle Mennesker, Commandeurer og Etatsraader, maatte løbe! det fandt
									 jeg ikke passende; der skal
								være Syn ved en Ting, Skinnet er dog ogsaa noget! en af de gamle
								Mænd var ved at segne, og man har sagt mig, at han ved Vesterport
								maatte sætte sig op bag paa Liigvognen, og nu skal han være død; nu
								ligger han ligesom Kong Frederik. Der blev sunget saa smukt fra
								Volden, det var et «Farvel!« og ved
								Frihedsstøtten sang Bønderne, og saa kom Krigsfolk og Kanoner, der
								fulgte med fra Jernporten; langsomt kjørte de, jeg var længe bag
								efter, og det var ikke rart nær ved Byen! der gik vilde Skarer og
								sang og raabte Hurra! de kastede Snebolde og Fakkelstumper efter os.
								Ved hver Kro holdt Krigsfolkene med Liigvognen, de kjørte op for
								Døren og gik ind at drikke; det saae ikke godt ud, men det var en
								kold Nat for de stakkels Mennesker. Faklerne skinnede saa røde! hvor
								jeg kom forbi dem stod en heel Skare Bønder om Liigvognen og sang en
								Psalme, og fra alle Landsbyerne ringede Klokkerne og fra hvert
								Bondehuus skinnede et Lys i Vinduet ud over Mark og Vei, der var
								hvid af Snee. Baron Herman saae jeg ogsaa;
								jeg saae ham i Kirken, og han kjendte mig, og da det Hele var forbi
								og vi gik, hilsede han mig; det gjør han altid, han er en net og
								høflig Herre! nu faaer han sig en lille Gaard, har Baronessen sagt
								og endnu iaar skal han giftes.«Med hvem vidste Trine ikke, men det vidste da
								ikke heller Herman.VII.Kammerjunkeren.»Nu reiser Herman,« sagde den gamle
								Baronesse, »men jeg sætter strax en Mand istedet. De skal nok faae
								ham at see, Etatsraad, det koster otte Skilling, men saa bliver han
								Dem frit tilkjørt.«Det var Kammerjunkeren, der med første Dampskib vilde indtræffe til
								Kjøbenhavn og i Sommermaanederne paa Baronessens Gaard fuldende et
								nyt musikalsk Arbeide, Stormen efter Shakspeares Drama.Etatsraaden beklagede, at han skulde miste Herman, hvem han  var bleven
								saa vant til, som havde saa gode Indsigter og talte saa vel om sine
								Reiser.»Ja det kunde ogsaa Geert Vestphaler,« sagde Baronessen, »og troer De
								ikke, jeg ogsaa kan, naar jeg vil? jeg har reist flinkere end de
								Andre! har De hørt min Berliner-Reise? jeg var i Hamborg og vilde
								hjem over Lübeck; man saa skulde jeg da først see Uglspils Grav i
								den By Möln, og saa kom vi paa en bred Vei;
								hvor langt gaaer den? spurgte jeg; »til Berlin« sagde man; hvad, ere
								vi paa BerlinerVeien? sagde jeg; ja lad os saa kjøre til Berlin, og
								saa kjørte vi til Berlin og saae Soldater, og gik »unter den Linden« og fik Sand i Øinene; jeg boede lige
								overfor Postgaarden hos en Gjæstgiver, der var Poet, brav Mand, lidt
								comediegal, men det er jeg ogsaa, og saa kom vi To godt ud af det.
								Har Herman fortalt Dem noget Bedre end det?
								Jeg siger derved ikke Noget imod ham; han er næsten god nok, men
								den, jeg sætter istedet, han er Perlen; han har Geni, han kan, hvad
									Herman kan snakke om, sprætte op og
								sige: det er rigtigt! Der skal sørges for dem begge To. Den Ene har
								klattet med Malning og med Leer, nu kan han klatte med Græs og
								Kartofler; den Anden, som Godtfolk vilde klatte med, men som var for
								god til det, og nu kan blæse ad dem med Basuner, skal der kjæles for
								og skaffes gode Dage i Byen og paa Landet!«Og derfor var det hende her om at gjøre, at faae sit »gode Barn« i
								skikkelige Hænder den Tid, han blev i Kjøbenhavn. Etatsraaden havde
								to ledige meublerede Værelser, disse skulde han have.Alt var efter Kongens Død igjen i sit gamle Trit, Selskaber og
								Comedier i fuld Gang; men med Elisabeth
								skred det langsomt frem; det var i Begyndelsen af Marts Maaned;
								kun paa to Krykker kunde hun bevæge sig i Værelserne.Herman kom for at sige Farvel, før han reiste til Fyen.»Jeg seer Dem vist aldrig mere!« sagde hun, og det var kun med al sin
								Villies Styrke, at hun holdt Taarerne tilbage.»Troer De da, jeg døer?« spurgte Herman.»Nei, ikke det, men mit Hjem er i en Udkant af Verden; naar jeg nu
								snart er saa vel, at jeg kan taale at reise, tager jeg jo til Oland.«»Og der kan jeg komme over,« sagde Herman;
								»jeg vil besøge den gode Moritz Nommesen; jeg vil
								bruge Badene paa Føhr, -ja, denne
								Sommer bliver det nu ikke, men hvo veed, den tilkommende
								-«»Deres Bedstemoder er en gammel Kone,« sagde Elisabeth; vor Herre kan kalde hende, De faaer da en ny,
								større Virkekreds.«»Men saa kommer Moritz til mig, og De følger
								med ham, De vil jo ikke ganske glemme mig!«»Glemme Dem!« udbrød hun med Varme og Heftighed, »Dem, som har været
								saa uendelig god mod mig, der er saa ringe, saa ubetydelig! jeg har
								hørt og lært saa meget ved Deres Besøg hos os! og troer De, jeg
								glemmer den Aften da -;« hun standsede, og Blodet steg i hendes
								Kinder, Taarerne brøde frem; »da saae jeg Dem ind i Deres Hjerte, De
								er ædel og god!«»Tal ikke om den Time!« sagde Herman; »min
								Opførsel dengang, min Tale -ja, jeg husker ikke, hvad jeg i de
								første Øieblikke har sagt til Dem, men jeg kan ikke staae i
								synderligt godt Lys, - min Opførsel siden var ikke
								anderledes, end at ethvert almindeligt skikkeligt Menneske vilde
								have baaret sig ligesaadan ad. Og nu, levvel! Tak for de smukke
								Sange, for de smukke Aftener! Gud velsigne Dem, kjære Elisabeth!« Han trykkede hendes Haand og
								vilde afsted; da kom Etatsraaden, der blev endnu talt endeel, Elisabeth fik Tid at fatte sig, Herman var i godt Humeur og fuld af Lyst og
								Længsel efter sin nye Virksomhed paa Landet. Saa skiltes de.
								- Tre Uger efter kom Dampskibet med Kammerjunkeren.Foraaret var saa at sige ogsaa kommet. Luften var blevet mildere,
								eller om man vil, vi havde begyndt at faae Regn istedetfor Snee. Paa
								Gaden stod Vandet i Hul ved Hul, Rendestensbrædterne standsede
								Vandløbet, det flød over alle Bredder, og ved hver frisk Skylle
								truede det med at sætte Kjælderne under Vand og drukne et Par smaa
								Børn og svagelige Gamle. Svømmende Halm og Kaalstokke dreve som
								Forkyndelse af Vaaren; de slidte Fliser paa Fortougene stode med
								deres smaa Vandbeholdninger fyldte; Folk generede hinanden med vaade
								Paraplyer; »det var«, sagde man, »deiligt mildt Veir«; og i dette
								milde Veir kom Kammerjunkeren. Mager endnu, som da vi sidst saae
								ham, men næsten med en endnu større Livlighed end før og med den
								forunderlige Bevægelighed i hvert Ansigtstræk, der ligesom
								afspeilede Tankerne, stod han for Elisabeth;
								han huskede godt hende og hendes smukke Stemme, som ogsaa Besøgene i
								Præstegaarden paa Oland.Det Liv og Lune, den Snaksomhed, der saa aandelig gjorde sig  gjældende hos Kammerjunkeren, selv
								det Sarkastiske, behagede strax Etatsraaden, der kun indvendte, at
								rigtig patriotisk var Kammerjunkeren ikke, og det sagde han ham.»Jeg elsker Naturen her,« svarede han da leende, »men jeg elsker ikke
								Generationen, ikke det inderlig smaalige Kjøbenhavn; og derfor boer
								jeg paa Christianshavn. Det er sælsomt, efter Aar og Dag at komme
								her tilbage, efter Aar, saa rige, at de synes en Levealder, saa
								bevægede, som havde man staaet udenfor Verden og set den dreie sig!
								Alt her hiemme er i sit gamle Trit, Alt eens, som Skyggen, der
								falder fra Husene; de samme Folk i det samme Trav, og i Theatret det
								samme »charmant!« paa gale Steder, den samme
								»Slaaen falsk Takt«, den samme Slags sindrige Bemærkninger. Iaftes,
								ved Mozarts Don Juan, fik jeg een ganske
								fortræffelig! det var en Hofcavaleer, som talte, Navnet gjør ikke
								til Sagen, Dumheden er nok! Han gjorde den Bemærkning for mig, da
								Kommandantens Aand kom, at det var saa unaturligt med det Spøgelse,
								man burde i vor Tid gjøre det mere sandsynligt; det kunde jo være en
								god Ven, der havde forklædt sig for at advare Don Juan. Men Musikken
								tyder slet ikke paa en god Ven, sagde jeg, men det troede han ikke.«»Men træffer man ikke ogsaa Sligt i andre Lande?« spurgte
								Etatsraaden. »Staaer Paris virkelig saa meget høiere?«»Aldeles ikke!« sagde Kammerjunkeren; »men det tale vi ikke om, jeg
								har et Horn i Siden paa Kjøbenhavn;« og han lo og spøgte over sig
								selv, og saaledes altid.Elisabeth sammenlignede Kammerjunkeren med
									Herman, til hvem hun i Alt saae op, som
								mangt et Øie i Ørkenen saae op til Døberen, og den nye Gjæst fik hos
								hende kun en ringe Plads; dog det var kun i de første Dage; senere,
								da hun hørte ham spille, hørte ham udtale sig om Musik og Poesie med
								den Begeistring og Originalitet, som udgjorde en Deel af hans
								Personlighed, steg han betydeligt høiere. Hvad Hjemmets Skyggesider
								angik, da bleve de bestandigt uenige, men i denne deres Strid
								rykkede de hinanden nærmere, bleve fortroligere. Det var hendes
								Foredrag af de »schubertske Lieder« og de svenske og danske
								Folkesange, der, sagde han, gav ham Ideer til Miranda; »men, hvo synger mig dette Parti saaledes som De?
								Ingen vil kunne det! jeg kan let finde en kraftigere, en anderledes
								uddannet Stemme, end Deres, men den Menneskesjæl,  den Uskyldighed, jeg her har hørt, faaer
								jeg ikke. Mirandas Parti skal være simpelt, som en af Rousseaus Sange, det maa eie al den Melodi,
								et Hjerte kan udaande; derimod Forziringer, Roulader og Kunster,
								hvor Menneskestemmen bliver som Toner fra Fløite og Violin, lægger
								jeg under Ariels og Calibans Parti; der høre de hjemme, der faae de Sandhed og
								Natur.«Medens Kammerjunkeren componerede, hvilket Alle vidste, sad Elisabeth i sin lille Stue og componerede
								ogsaa, hvilket Ingen vidste, men det var Tankens og Ordets
								Composition; tidt i Ensomheden sank Sytøiet ned paa Skjødet, Bogen,
								hun læste i, faldt sammen, og hun vuggede sig paa sine Tanker. Det
								Taagebillede af en Digtning, der i Trines
								Huus ligesom opgik for hende, kom uvilkaarligt frem, traadte
								atter tilbage og stod der igjen, altid i klarere Omrids; hun maatte
								sætte det paa Papiret; det var en lille Novelle, og Stoffet til den
								ikke mindre end hiin første Barndoms-Erindring, det svømmende Stykke
								Marskland, som Havet havde sat paa Land. I faa Ord gav hun et
								Billede deraf; et sammenstyrtet Huus laa paa Øen og i Krogen derinde
								to smaa Børn, Dreng og Pige; de voxte op; det var Elisabeth og Elimar, det var deres
								Barndoms-Liv, det var deres Nød og Angst, da Floden kom og Vandet
								steg dem til Brystet. Levende var Alt udmalet, deres Skræk og den
								truende Død; men ingen Jap-Lidt-Piders kom
								til deres Frelse, Kæmpeskibet kom, det uhyre Spøgelse-Skib optog
								dem, og nu gik Farten ud paa Verdenshavet til Morland og Indien, det Phantasiens
								Land, Keike havde udmalet hende efter
								Krøniken om Jon-Præst, Landet med de hvide og røde Bjørne, Fugl
								Phoenix og de femten Alen høie Mennesker. Og Aar vare gaaede før de
								naaede derhen, Børnene vare voxede og blevne gamle Mennesker; med
								sølvhvidt Haar, støttende sig paa hinanden, kom de i Land til
								Foryngelsens Kilde, drak af dens Vande og bleve unge, som da de gik
								ombord paa Kæmpeskibet; Haand i Haand vandrede de ind i Præst Jons
								Slot, der var reist af Guld og Elfenbeen, havde Porte af Cedertræ,
								Vinduer af Crystal og Senge af Saphir, tækkede med Dyrsten, som
								fordriver al Sygdom. 20,000 Mand vaagede derinde, Alle var de
								Konger, Hertuger og Ærkebisper, og foran Slottet stod reist en
								Stolpe af Crystal, med et Speil, hvori man kunde see, hvem der vilde
								os ilde eller vel, og det over den hele Verden.Ingen havde Anelse om Elisabeths
								Beskjæftigelse. Kammerjunkerens nye Composition talte hun om;
								den var en Deel af deres Samliv, og ligesom der fra hans Ansigt
								fremlyste hver Tanke, hver indre Bevægelse, saaledes fremlyste ogsaa
								fra hans Musik Sjælen og Stemningen; de vare saa forunderligt
								modtagelige for Alt rundt om, som Vandfladen er det for at bære
								Farven af de røde Morgenskyer og under en graa Himmel at inddrikke
								dens Blytunghed og Kulde. Det var hos ham mere en udstrakt
								Modtagelighed for hver Natur, end en Sammensætning af forskjellige.
								Af alle Bekjendtskaber hjemme var Holger
								den, han jevnligst kom sammen med, noget, der for Elisabeth syntes ganske uforklarligt; de To
								kunde jo ingen Berøringspunkter have. Jo! »Adelgunde-Themaet«, om vi
								saa kunde antyde det, de østerlandske Elementer, der vare Holgers Livsopgave og gave ham det rigeste
								Stof til Samtale, havde for den, som levede reen i Tonernes Verden,
								noget Tillokkende; Sommerfuglen hviler sig stundom paa det grønne
								Sump-Mos, slaaer med Vingerne og flyver igjen mod Solen. Timer efter
								hos Elisabeth hørte han med naturlig, reen
								Sjæl, hvad hun i Uskyldighed udtalte; han var i sin inderste Kjærne
								da fuldkommen from og god. Hans Hierte strømmede over af
								Taknemmelighed mod hver, som havde mødt ham med venligt Sind, og paa
								samme Tid viste han en mærkværdig Hukommelse for hver lidt Krænkelse
								fra tidligere Aar. Medens han som fornuftigt Menneske erkjendte
								Aandens Adel som den høieste, kom der dog Øieblikke, hvor
								»Kammerjunkeren« fik Magt over ham og han, efter Baronessens Udtryk,
								burde »kysse Statskalenderen.« Hos hende stod han som et Exempel for
								Alle, hver Yttring af ham var fortræffelig, og kom han engang med
								Noget, aldeles modsat hendes Anskuelse, sagde hun: »det er ikke ham,
								der taler, det er Mundsveir fra Andre, han giver; det er godt nok
								til os, hans egen gode, sunde Tale fortjene vi ikke!« Med klart Øie
								saae han sine egne Svagheder, og fra Studiet af sig selv begreb han
								Andre; men denne Dvælen ved sig selv ledede ham som oftest til at
								tale formeget om sit eget Jeg, gjøre sin egen Personlighed til
								Talens Gjenstand, hvorved Andre efterhaanden bleve friere i deres
								Dom, som om det var en tredie Fremmed. Elisabeth
								blev fortroligere, Forholdet blev dristigere end med Herman; Kammerjunkerens Liv var hende mere
								en opslagen Bog; han fortalte hende Erindringer fra sin bittre  Ungdomstid mellem stolte Drømme,
								som Josephs, og Overseelser og Krænkelser, fordi han var den
								Fattige. Han spillede hende sine nedskrevne første Compositioner, og
								fortalte hende Anledningen til flere. I en saadan Samtale spurgte
								han, om hun aldrig følte lignende musikalske Stemninger, om Tonerne
								ikke ligesom qvældede frem i Sjælen der, hvor Tanken ikke havde Ord;
								og hun sagde da, at Ordet aldrig manglede hende, hun troede at have
								Udtrykket for hver Tanke, kun at denne ofte var saa henflyvende, at
								hun ikke kunde holde den saa længe, til den i sin Tilblivelse
								bragtes paa Papiret; og idet hun forklarede sig mere, var hendes
								Hemmelighed røbet, og tilsidst, efter stor Overtalelse, kom det
								Skrevne frem og Vennen fik Lov at læse det, men ingen, ingen Anden.
									Elisabeth var som et Blod, det var som
								om hun havde begaaet en Synd, triviel og barnagtig syntes hun nu,
								den hele Digtning var. Og Kammerjunkeren læste, forundret over det
								friske Sprog, de poetiske Billeder, men især over Naturskildringen,
								der var mere end almindelig; han følte en Digtersjæl deri, og med
								levende Udtalelse heraf sad han igjen hos Elisabeth, fremhævede Enkeltheder, gav disse en Betydning,
								hun aldrig havde tænkt paa, men som vel kunde lægges deri. Præst Jons Rige var Poesiens og Kunstens Land,
								hvori den Ældre fandt sin Ungdoms Styrke og Livets hele Skjønhed
								igjen. Kammerjunkeren blev en Commentator, som saa Mange ere blevne
								det. Hans Henrykkelse gav Digtningen igjen Værd hos Elisabeth; hans Opmuntring var som et Solkys
								paa Blomsten efter Regntid; hans store Interesse for hende blev ikke
								skjult, men vel dennes Aarsag, og den maatte jo være: »han er
								forelsket!«Det var idetmindste den gamle Baronesses Tanke, og hun saae paa ham
								med et Udtryk af Inderlighed og rystede saa lidt med Hovedet:»Mit gode Barn!« sagde hun, »gaa bare ikke og drøm Dig en Kone til;
								det gjorde Adam, men Konen, han fik, duede ikke. Der er
								Fruentimmer-Hjerter, der ere som en Postsæk,- den er fuld
								af forseglede Breve, men den veed ikke selv, hvad der staaer i dem.«Imidlertid kom Baronessen oftere end før ud til Etatsraaden, talte
								paa sin Maade, som hun kaldte det, fornuftigt med Elisabeth, der meer og meer steg i hendes Gunst, og
								pludseligt en Dag i Mai, kort før Baronessens Afreise til Fyen, blev
								indbudt til at følge med. »For  det
								kan Du have godt af!« sagde den gamle Kone; »der er Fred og Ro og
								grønne Skove, der er ogsaa en Doctor i Nærheden, og Kukkeren kan
								sige Dig, hvor længe Du skal leve. Vi gaae med Dampskib, det er een
								Dags Reise, og saa er du halweis hiemme til din Ø.«Hun sagde det samme til Etatsraaden, der blev talt og atter talt
								derom; der blev skrevet til Moritz og det
								var afgjort. Kammerjunkeren fandt det fortræffeligt; Elisabeth smilede gjennem Taarer; det var jo
								Skilsmisse fra det kjøbenhavnske Hjem, men det førte til de fyenske
								Skove og til Hjemkomsten paa Oland. Trine tog det mest fornøieligt; »gid jeg
								ogsaa kunde tage med!« sagde hun; »og Hansen! Gud bevare os, jeg vilde ikke reise ham foruden! der
								er deiligt i Fyen, det er mit Land, skjøndt jeg er en Kjøbenhavner.
								Hils Madam Cathrinesen; Manden, veed jeg, er
								død; det stod jo i Aviserne med et lille Vers, og veed De, hvorudaf
								det var taget? Det var af min Bryllupsvise, som Cathrinesen selv havde gjort! Ja, reis til mit søde Fyen!
								Gud give, De maatte arve Baronessen! men hvorledes det end gaaer,
								glem mig ikke og heller ikke Hansen, det er
								en sjelden Mand; hans Sødskendebarn Dykkeren talte igaar om Dem og
								lader hilse! Herre Gud, skriv mig til, De kjender Kjælderen i
								Nellikegaden!«Heimeran var forstemt; det var, sagde han, som han igjen skulde miste
								et af sine Børn. »Alle ere de gaaede vidt omkring! den ældste Søn
								har jeg i Ostindien, den Anden i Archangel, de to Yngste -
								vor Herre delte med mig, - dem tog han til sig; de To har
								jeg da nærmest!«Og Dampskibet gik til Fyen.Veiret var fortræffeligt, Vinden god, der blev sat Seil til; Solen
								var endnu ikke nede, da de naaede Svendborg,
								hvorfra der kun vare nogle Miil til Baronessens Gaard.Hvad der i Fyen levende erindrer om England og begge Steder fortryller Øiet, er
								det friske Grønne, de levende Hegn og de smukke Trægrupper paa
								Marken, hvorved Landet faaer Udseende af en Have. Dette Skue henrev
									Elisabeth; vel var Solen nede, da de
								kjørte fra Svendborg hjemad, men Luften var som et Guld, Fuldmaanen
								stod ganske bleg i al den Herlighed; der var en Ro i den hele Natur,
								som om alle Skovene rundt om sov, og i Landsbyerne, man  kom igjennem, hvor Klokken nylig havde
								ringet ved Solnedgang, saae man Grupper af sladdrende Piger;
								Bønderkarlene spillede Kegler, Huusmandens lille Datter kom drivende
								med sin Ko, den havde hele Dagen græsset ved Veien og skulde nu
								hjem; Markerne med Vaarsæd syntes et grønt Fløiel, Grøfterne et
								Fyldehorn af Blomster, og alt som de kjørte, bleve Skyerne blegere,
								Maanen fik en stærkere Glands, det blev mere og mere stille paa
								Veien, selv oppe i Byerne, og fra Engene hævede sig en blaalig
								Taage, som Spøgelset af den Sø, her engang havde strakt sig. I Elisabeths Hjerte blev hver Barndoms
								Erindring vakt. Hun nærmede sig Have-Ensomhed og den gamle Gaard
								derinde; dens tækkede Gavle, bevoxede med Grønt, stode skarpe mod
								den klare Luft; en Storkerede var øverst oppe, der sov nu
								Storkefamilien - det var jo over Midnat; Lysene bevægede
								sig inde bag Ruderne.Elisabeth saae igjen det levende Grønne derinde, de gamle Portrætter,
								Commandeuren med Stjerne, Fruen med Pappegøien paa Haanden. Alt var
								saa kjendt, men mindre, meget mindre end hun rummede det i sin
								Tanke; den lange Gang, hvor Gulvet bugnede, - det gjorde
								det endnu, - var, syntes hun, kun halv saa lang som da hun
								var Barn. En smuk Stue ud til Haven ventede hende, og da hun her kom
								tilsengs og Maanen skinnede ind af Vinduet paa Tapetet, hvor
								Hjortene sprang, syntes hun næsten, at Livet paa Oland og i
								Kjøbenhavn var kun en Drøm, men i den var hun blevet ældre, klogere,
								havde fundet den usynlige Traad, der gik igjennem hendes, som
								gjennem hvert Menneskes Liv.VIII.I Lønkammeret og i Landsbykirken.ivar altsaa i Fyen.Hun sad igjen under de høie, nys udsprungne Bøge; den hele Skov havde
								dette Præg af Jomfruelighed, som gjør vort Øie saa vel, vor Tanke
								saa ung; Nattergalen sang, ikke Sørgesange, nei klokkeklare,
								hjertefulde Alvors-Qvad. Et lille Æsel var sadlet for Elisabeth, 
								Kammerjunkeren gik ved Siden, og saaledes gjordes Toure i Haven og i
								Skoven. Enkelte Gange blev der kjørt, og da gik det paa de befarne
								Veie og gjennem Landsbyer; thi Baronessen vilde see Mennesker. De
								smaa Bønderdrenge, - hvidgule Haar og brune Ansigter havde
								de næsten Allesammen, - gave deres komiske Nik med Hovedet, som om
								de fik et Nakkedrag; Pigerne, store og smaa, »støbte Lys;«
								- det var det Baronessens Fornøielse at see paa.»De have ikke gaaet paa Dandseskole, som Trine!« sagde hun; »det er Natur-Neining, den kunde jeg ogsaa
								engang, nu har jeg dovnet den bort.«De besøgte de rige Bønder, hvor man sad i Storstuen mellem de høit
								opredte Senge, hvori Menneskene forsvinde i Dyner; de saae hvad der
								var spundet og vundet, hvad Hvergarn og Vadmel, der var gjort. Men
								de kom ogsaa ind paa den Fattiges Leergulv, hvor Hønen havde en Krog
								ved Familiesengen, hvor der under det lave Loft tidt rummedes saa
								meget Godt og Skikkeligt, at Flere end »vor Herre« vilde have
								optegnet det. Derom talte den gamle Frue paa sin Maade; ved den
								Syges Dør holdt hun og spurgte, hvorledes det nu gik; den bedste
								Viin fra hendes Kjælder var her ikke for god. Det simple Ord i
								Fattigmands Tak, de Øine, som saae, naar Ordene slet ikke vilde føie
								sig, trængte igjennem, og gjorde godt som Solskinnet og som den
								friske Skov.Herman, der allerede Dagen efter Bedstemoderens Ankomst havde aflagt
								sit Besøg, var hver Søndag en stadig Gjæst, og det uagtet at hans
								Gaard laa tre Mile borte nedad mod store Belt. Han og Kammerjunkeren
								havde kun seet hinanden for mange Aar siden, da de Begge,
								forskjelligt behandlede, vare Gjæster hos Grev Frederiks Fader. De forstode snart det Dygtige hos
								hinanden. Naar de To talede om Kunst og Poesi, flyttede Elisabeth nærmere, men aldrig var hun da til
								at bringe ind i Samtalen; i Hermans
								Nærværelse undervurderede hun sig selv ganske, kunde kun sige
								et enkelt Ord. En Dag, hun følte det, ledede Kammerjunkeren Talen
								hen paa Digtninger af den Art, hvortil hendes Skriverier maatte
								henregnes, og hun syntes, at Hermans Dom
								blev strengere, og at han gjennemtrængende fæstede sine Øine paa
								hende; og dog kjendte han jo ikke hendes »eneste Feil«, som en Digter har kaldet det.»Det er ikke nok at kunne correct nedskrive sine Tanker,« sagde Herman; »det hører til vor Tids Dannelse,
								men det gjælder om, hvorledes disse Tanker ere; det er ikke nok, at
								de gjengive en Afspeiling af det Dygtige, vi alt have; der skal
								sættes en ny Blomst paa Poesiens Træ, eller et svagere Blad skal
								styrkes og udvikles.«»Jeg antager ogsaa,« sagde Kammerjunkeren, »at det Digterværk, hvori
								man under Læsningen ikke beriges med en ny Tanke, der enten ganske
								gives, eller før laa uklar hos os selv, er et middelmaadigt Værk.
								Men De synes at forlange en heel ny
								Digterart, at vente en vor Tids Messias i Digtningens Verden, - og
								kunne vi det?«»Jeg troer, det endnu ikke er Tidens Fylde,« svarede Herman. »Der er saa meget antydet, som endnu
								ikke er udført; der er saa meget, der skal bringes til Sandhed
								først. I Romanen vil jeg ikke have Begivenheder alene, men
								Charakteer og Poesie; en Roman, som kun har Begivenheder, læses kun
								eengang; det Uventede, det Overraskende, som var den levende Nerve
								deri, er senere dødt; derimod hvor Menneskecharacteren træder frem
								med alle sine fine Lærdomme, hvor Tanken staaer levende i Ord, hvor
								Poesien har sine uvisnelige Grene, der vender man igjen tilbage, den
								Bog læses og læses atter, man gaaer forfrisket fra den, som fra en
								Foraars-Vandring i Skoven.«»Men have vi ikke for endeel en saadan Forfatter i Jean Paul?« sagde
								Kammerjunkeren.»Han staaer nær derved,« svarede Herman, »og
								vilde være en af de Interessanteste, var han ikke en af de mest
								trættende Forfattere, jeg kjender, han kan antyde, men bliver dog
								ikke selv Tidsalderens Columbus, der fører os til Kysten af en ny
								Digtning; Reisen hos ham er lang nok og har ogsaa sine glimrende
								Naturundere, men vi svæve, vi gynge; han har ingen fast Jordbund;
								Menneskene, vi møde, ere ikke Kjød af vort Kjød, det Sjælelige
								ligesom skjuler for os det Legemlige; vi føle, om jeg tør bruge
								dette Udtryk, Duften af Blomsten, men see ikke Blomsten selv, dette
								legemligt Fattelige i god Betydning, som f. Ex. Walter Scott har. Denne Digter og Jean Paul, saa forskjellige i deres
								Frembringelser og dog saa lige i digterisk Kraft, troer jeg,
								- vare de sammensmeltede og bragte til en sammentrængt
								Fremstilling, - vilde være en Typus for vor Tids nye Digter. Alt
								skal være sandt, klart og kort, omgivet med den Duft, der hviler
								over vore Kjæmpeviser, den Lyrik, som omstraaler Calderons Dramaer; og den kan indaandes i
								selv den prosaiske Fortælling; det er ikke Ordets metriske
								Sammenslyngninger, men Malmet i det, som klinger til Hjerter og
								Folkeslægter.«Medens Herman talede, hævede Elisabeths Tanke sig til det Ideal, han
								pegede paa, og hun følte, hvilken Barneleg hendes Skriverier vare;
								Kammerjunkeren derimod fandt i disse just en ubevidst Tilnærmelse,
								som Herman vilde erkjende, naar han læste
								dem; det maatte han, derom bad Kammerjunkeren Elisabeth, og hun blev rød ved dette Forlangende og afslog
								det paa det mest Bestemte.»Og det kan De tænke og sige, efterat have hørt hans Ord idag!« sagde
								hun. Men han kom oftere tilbage til det samme Punkt; hans
								Overbeviisning var ærlig, den gav hans Ord Vægt, og med Frygtsomhed
								og en blandet Følelse af Lyst og Ulyst tillod hun ham det, under den
								Betingelse, at Herman, dersom han fandt,
								hvad hun var forvisset om, at det var værdiløst for Verden, da
								aldrig maatte tale til hende derom.Og Uger gik.»Herman finder det fortræffeligt!« sagde Kammerjunkeren.»Jeg troer det ikke«, sagde Elisabeth; »han
								talte ikke et Ord til mig derom ved sidste Besøg. De veed ikke, hvor
								uhyggeligt jeg følte mig! det var, som laa der et Bjerg imellem os;
								jeg vovede ikke at være ene med ham.«»Og derved just er De selv Skyld i, at han ikke fik Leilighed til at
								takke Dem, at tale med Dem.«»Herman har betragtet det for hvad det er, en Sygs Beskjæftigelse,«
								tænkte hun, og dog gjemte hun paa hvert berømmende Ord,
								Kammerjunkeren overrakte som Hermans; der
								blev seet paa det som et Metal, hun ikke vidste, om det var ægte
								eller uægte, og dog ikke kunde kaste bort.En Søndag Eftermiddag, da Elisabeth sad under
								Rødtjørnene, kom Herman, - de vare
								alene.»Tak for Deres Tillid til mig!« sagde han. »Hvad De har skrevet, er
								smukt og naturligt og det eier hvad de fleste Skrifter i vor Tid
								mangle, Religiøsitet. Jeg skulde lykønske Dem, idet jeg virkelig,
								som en ældre Broder holder af Dem -! De har Øie for
								Naturen og Mennesket, De har Hjerte og Reenhed, som Qvinden skal
								have den, og dog, med alle disse store Midler, idet disse frembryde
								i en  Trang til at producere, bliver
								jeg bedrøvet for Dem. Ja, jeg mener Dem det saa inderlig godt! De
								har Mod til at træde frem for Verden, for ligesom at dele med den,
								hvad Gud har givet Dem; men husk, at fra det Øieblik, De gjør det,
								tilhører De ikke længer Dem selv; De maa være forberedt paa, at
								Deres bedste Følelser blive misforstaaede. De veed, at jeg altid har
								fremhævet det Gode i vort Fædreland, men her er Øieblikket, hvor jeg
								maa pege paa dets Skygge. Godmodighed er, idetmindste ikke for
								Øieblikket, et Særkjende paa de Danske; der er hos os et Element af
								Spot, der er langt mere overveiende; vi have stor Sands for det
								Komiske, derved eie vi en Lystspil-Literatur, men hos Mængden bliver
								denne Sands til en Lyst efter at finde Vrangsiderne, latterliggjøre
								Alt. Har De Mod og Kraft til at taale, at Taaben spotter Dem, at
								selv de Ædleste og Bedste kunde krænke Dem, vel, saa siger jeg ikke
								et Ord mere; hvad der er en guddommelig Mission hos os, vil bane sig
								Vei; men fremman ikke disse Stemninger hos Dem, opelsk ikke en
								Blomsterflor, som udsuger den gode Jordbund og forhindrer i at det
								trives, som maaskee var Nyttigere og Bedre!«»O, De mener mig det ærligt og godt,« sagde Elisabeth; »Dem troer jeg paa, saa fast, saa inderligt!
								men tro ogsaa mig, at jeg aldrig har fundet mere deri, end den
								Fornøielse, jeg havde, naar jeg var alene, ved at synge en Melodi,
								der kom mig i Tankerne; men jeg kunde have ladet mig vildlede ved at
								høre en Anden, der lagde sin egen poetiske Sjæl ind i mine
								nedskrevne Ord. Jeg forsikrer Dem, at fra dette Øieblik af skal jeg
								aldrig bringe noget Lignende paa Papiret.«»Det vilde være Uret mod mig, mod Dem selv!« sagde Herman; »dog, Deres sunde Natur vil lede Dem. Hvad jeg her
								sagde, var af en ældre Broders Hjerte, det være Dem en Modvægt mod
								den maaskee altfor store Begeistring, en Anden nedlægger for Dem! Og
								nu giver De mig Deres Haand paa, at De har modtaget mit Ord ligesaa
								velmeent, som det er givet, - at vi ere Venner!«»Endnu mere end nogensinde!« udbrød Elisabeth
								med en Heftighed, en Varme, der næsten forskrækkede hende selv,
								og hun trykkede kun sagte den Haand, hun selv havde grebet.Det var den fjortende August, den Dag i Almanakken, den gamle
								Baronesse kunde lide, som hun sagde, og havde udvalgt til sin
								Fødselsdag, hvor de Fattige kom om Formiddagen og fik deres
								Presenter, hvilket endnu var Skik, og stort Selskab indbødes til
								Middag. I den tidlige Morgenstund gik den gamle Baronesse til
								Lønkammeret, men denne Gang tog hun Madam Krone
								med, der ikke var lidet forundret over Indbydelsen.»Ingen seer naar Søvnen kommer!« sagde den gamle Frue, »og endnu
								mindre naar Døden kommer! det er godt at have ryddet op før man
								lægger sig, og det vil jeg gjøre idag, og De skal hjelpe mig, Madam
									Krone. Derpaa har jeg tænkt siden jeg
								sagde Farvel til Kong Frederik; han var
								ingen Krigsmand, hvormeget han end holdt af Soldater, og det vil jeg
								heller ikke være; jeg slutter Fred, og det paa Geburtsdagen. Der
								sidder min Svigerfader«, og hun pegede paa det gamle Portræt, der
								stod opstillet paa Resten af Gaardens Træhest. »Saa vred saae han
								ud, og endnu værre; han er det Første, jeg kan huske fra min
								Barndomstid; i saadan en rød Kjole stod han med Tyrepidsken i sin
								Haand, den knaldede over mit Hoved, den slog mig en lang Blodvable
								over mit Hoved og Hals, og jeg var et lille uskyldigt Barn, der krøb
								paa Brostenene under Træhesten, som min stakkels Fader red paa, med
								Stene bundne ved Benene. Jeg kan huske, hvor fælt min Moder skreg,
								og han der i den røde Kjole sparkede den syge, elendige Kone, saa
								hun faldt henad Stenene; jeg har aldrig kunnet glemme det, jeg har
								hørt det skrige mange Gange igjen inde i mit Hoved, jeg har følt
								Pidskeslaget brænde ned over min Tinding, og at jeg ikke er blevet
								gal, er ikke min Skyld. Men man skal være christelige Mennesker; jeg
								har gjerne villet være det, men vi due ikke rigtigt, Madam Krone! Villien er ikke nok. Men nu er den
								Tidsregning ude, - Kong Frederik
								ligger i sin Grav, og jeg holder nok min sidste Geburtsdag, og
								saa vil jeg ikke bæres under Tag med ham der, uden at have j evnet
								og tilgivet!« - Hun tog Billedet, der var halvt løsnet fra
								den ormstukne Ramme. »Det skal varme under Fattigmands Suppekjedel«,
								sagde hun; »det og alt Træet der; hjelp mig, Madam Krone. Jeg vil
								brænde ham; og naar han saa bliver Aske med Pinebænken der, vil jeg
								ønske, at han ikke maa brænde andre Steder. See hvor frisk endnu den
								skarpe Fjæl er, der  var Hesteryg;
								den skal ikke brændes, den vil jeg have god Brug af. Det er ikke
								noget Piankeri, det er en christelig Tanke!«»Christelig og god har De altid været,« sagde Madam Krone, »og det er rigtigt og fornuftigt at
								faae alt dette brændt, det skulde have været gjort for lang Tid
								siden.«»Han har handlet ilde mod mig og Mine, mod hvert fattigt Barn, ja mod
								sit eget Kjød og Blod. Hans egen Søn var god fra vor Herre, men blev
								qvaklet om, derfor har jeg grædt mange Taarer.- Men det har jeg siddet og fundet ud i de sidste
								Dage: død Mand sover ikke saa fast, der er jo Noget af ham, der
								hører og veed, hvad der skeer her oppe. Han, som løftede
								Tyrepidsken, har maattet ligge stille i sin Kiste og see fattige Dorothea kjøre ind i Gaarden med fire Heste,
								see sin Søn og sit Navn gaae ud og Rasmusses
								Datter være Baronesse. Efter mig kommer der et fremmed Navn, og
								saa er der Ingen mere, der kjender Slægten. Et fremmed Navn, som
								maaskee ikke engang er det ærlige!« - Hun standsede, og
								der gik et bittert Smil over hendes Mund.»Sig dog ikke Noget mere mod Baron Herman!«
								udbrød Madam Krone; »alene Tanken er
								syndig.«»Og dem har vi mange af!« sagde den gamle Frue; »jeg har selv sagt
								det til ham engang. Det skal fornøie mig, om jeg hos vor Herre maa bede ham om Forladelse for det.
								Men mit Datterbarn er han, og derfor bliver han ogsaa Herre her paa
								Gaarden, naar jeg flytter hen ved Kirken.«»Hans Moder har grædt salte Taarer over ham, da han var spædt Barn,«
								sagde Madam Krone; »hans Moder var saa
								englereen, som Nogen paa denne Jord.«»Ja, tænk mig ikke Andet om hende!« sagde den gamle Baronesse i stærk
								Heftighed; »hun var reen og retskaffen lige ind i Hjerte og Tanke!
								men min Mening er dog ikke bygget paa Luft og falske Ord. Englereen
								var hun, siger jeg, og det er hun hos Gud. Jeg har mere Skyld! Man
								skal altid frygte Gud og holde Landeveien! vare vi blevne paa
								Landeveien til Neapel, saa havde det været bedre for os Allesammen.
								Jeg har aldrig rigtig sagt Dem det, Madam Krone,- det er ikke fornøieligt at tale om. Jeg var
								i Rom med min Datter, hun blev forlovet der
								med Büncke Rønnow, Holsteneren. Vielsen stod tidligt om
								Morgenen, og saa satte vi os i Vognen strax for at  tage til Neapel. Men jeg vilde ikke af
								Landeveien, jeg vilde over Bjergene; der vare vi midt paa Dagen, vi
								rede videre fort om Eftermiddagen; vi vare alle til Æsels, og
								Førerne løb ved Siden af; der saae vildt ud, der var ensomt, og
								Aften blev det, og altid fik vi større Følgeskab; det blev for
								stort, de havde baade Knive og Geværer; og som jeg bedst tænkte paa,
								hvad der vilde blive af, løb vore Førere. Der knaldede kun eet Gevær
								og Rønnows Tjener, der var stor og stærk,
								laa skudt ihjel; der var Tre om hver af os. Rønnow bandt de Hænderne paa, - det var en
								deilig Bryllupsdag, han havde! tilsidst maatte vi gaae Allesammen,
								mellem Stene og Buske; det var op og ned; en af Røverne, en ung rask
								Karl, hjalp min Datter, han var kjøn af sin Slags. Der var i
								Bjergene nogle Huller ligesom en Hestestald; der kom vi ind, og der
								snakkede de deres Kram; saa blev Rønnow
								løst, han skulde skaffe Penge til en vis Time og bringe dem til
								et opgivet Sted; En fik han til at følge sig, - jeg og min
								Datter maatte blive. De gjorde os ikke ondt, de gave os Mad og
								Drikke, og jeg sagde dem, hvor haardt det var og at det ikke var
								christeligt, sagde dem, at det var min Datters Bryllupsdag, at hun
								var viet imorges. »Stakkels Barn!« sagde Gavtyven, han, der havde
								hjulpet hende, og saa lo han med de Øine, han havde, de vare sortere
								endnu end Hermans; hans Tænder de skinnede
								saa hvide, som de, der sidde i Hermans Mund;
								- og saa bleve vi der i Hestestalden. Jeg fik et Hul at
								ligge i; - det var en god Søvnjeg havde; min Datter
								sørgede han for, han med de sorte Øine. Næste Aften kom allerede
								Løsepengene og vi bleve høfligt og vel førte ud til Vei og Sti,
								satte paa Æsler, og der blev os sagt, at vi skulde følge Stien, saa
								kom vi til Ægtemanden, - og det gjorde vi ogsaa. Den
								Første, vi traf paa, var Rønnow, der var
								tvungen af dem til at vente der, hvor han ventede paa os. Men før vi
								skiltes fra Kjæltringerne, kom han med de sorte Øine og de hvide
								Tænder, - han kyssede mit stakkels Barn, der var bleg som
								et Lig. Han sagde Ord, som jeg har gjemt i mit Hjerte, gjemt med det
								Smil, han havde, med den Person, han viste, da han stod op paa
								Stenen og svingede sit røde Halsklæde idet vi rede bort. - Ja
								saaledes gik det til! men den Historie skal De ikke lade trykke,
								Madam Krone, og det vil jeg ikke heller! Tag
								nu det øvrige Træ-Skramleri; jeg har taget hvad jeg kan, og saa gaae
								vi til Kjøkkenet og faae det ordendigt til at blusse op under
								Fattig-Kjedelen.«Før de forlode Lønkammeret, havde Elisabeth,
								der nu uden Stok kunde gjøre en Vandring, forladt Gaarden og var
								gaaet ind i Skoven; herfra fulgte hun Stien over Engen til Kirken.
								Døren til Vaabenhuset stod aaben, Orgelet lød smukt til hende; det
								var Kammerjunkeren, vidste hun, der tidt tog Kirkedørs-Nøglen og gik
								derhen at spille ene for sig selv. Hun standsede ved en Grav. Det
								var Cathrinesens. Et af de Vers, han havde
								skrevet til Trines Bryllup, og som var
								aftrykt i Avisen ved Anmeldelsen om hans Død, stod ogsaa skrevet her
								som Epitaphium; - hans Vers vare unægteligt i høj Grad
								tagne i Brug! Fra Graven gik Elisabeth ind i
								Kirken, heelt op til Alteret, hvorfra Orgelspillet bedst hørtes. Det
								var en smuk Landsbykirke med hvidkalkede Vægge og Hvælving; til
								Høire i Choret var et gammelt Maleri, hvorpaa en geistligklædt Mand
								med et langt Skjæg stod midt imellem begge sine Koner og alle sine
								Børn, Sønnerne til Høire, Døttrene til Venstre, de Yngste
								allerforrest, eensklædte Alle og med foldede Hænder. Ligeover herfor
								og i Choret var det herskabelige Capel, som skiltes fra Kirken ved
								et Jerngitter; derinde stode Kisterne opstillede i Række, men midt
								paa Gulvet den prægtige Marmorsarkophag fra Italien, hvori den onde
								Herremand, Baronessens Svigerfader, gjemtes. Her, i levende Live,
								havde han sviret med sine D rikkebrødre, her i den aabne Kiste havde
								han sat sig og drukket de ryggesløseste Skaaler, og var under disse
								med Et bleven taus, - død sad han med sortblaat Ansigt. Nu
								var her saa fredeligt og stille, en Solstraale faldt igjennem
								Vinduet paa de gamle ophængte Faner og paa den hvide Marmorkiste,
								ved hvis Fod to udhugne Engle græd; men der kom ikke Vand af Øinene,
								sagde Bønderne, for det kunde der ikke komme for den Karl! De sidste
								Orgeltoner døde hen; Kammerjunkeren kom ned i Kirken til Elisabeth.Oppe paa Gaarden var paa samme Tid Herman
								indtruffet; hans Hest var bragt i Stalden, selv gik han fra
								Stue til Stue, der var Ingen at finde. »Kammerjunkeren er nok ovre i
								Kirken,« sagde Tjeneren, og Herman gik
								derover; Orgelspillet hørte han ikke, men Døren i Vaabenhuset var
								aaben, der maatte være Nogen; idet han kom ind i Gangen, saae han
									Elisabeth og Kammerjunkeren i Samtale,
								siddende paa Knælebænken foran Alteret. De mærkede ikke ham, han fik
								et Indfald og vendte om igjen til Vaabenhuset, hvorfra man af en
								lille  aaben Dør og Trappe kunde
								stige op paa Kirkeloftet. Hvælvingerne hævede sig her, som var det
								den ene Bagerovn ved Siden af den anden; Herman
								fandt imidlertid Vei hen til den Hvælving, der var ligeover
								Choret, og hvor han ved ganske sagte at tage en Fjæl bort, havde et
								aabent, muret Hul, hvorfra han lige over deres Hoveder kunde see ned
								og tale til dem. De mærkede slet Intet, - han var kommet forsigtig
								og stille.Kun et Par Minuter før Herman kom, var
								Orgelspillet holdt op og Kammerjunkeren var traadt ned til Elisabeth. De saae paa Præstefamiliens
								Portrætter, og Elisabeth fandt, at især
								Præsten var saa levende malet, at det var, som om han vilde træde ud
								af Rammen og tale til dem. »Men nu ved Dagen, i klart Solskin, troer
								jeg ikke, det vilde forskrække mig!«»Det kom vel an paa, hvad han spurgte Dem om?« sagde Kammerjunkeren
								med et Smil.»Jeg har hørt, at man skal svare Aander kort og bestemt, saa have de
								ingen Magt«, sagde hun; »jeg veed desuden ikke, med hvilket
								Spørgsmaal just jeg skulde kunne forskrækkes!«»Man kunde vel finde et!«»Og dette var?« spurgte hun.»Dersom han nu stillede sig foran os,« udbrød Kammerjunkeren, »og han
								spurgte Dem, -ja det kunde han gjøre, - vil Du
								give denne Mand, som sidder hos Dig, Din Haand, og være hans
								Hustrue?«»Da vil jeg svare: vi ere ikke forlovede!« sagde Elisabeth, »og vi tænke ikke paa at blive det!«»Men om jeg nu tænkte derpaa?« sagde Kammerjunkeren alvorlig og greb
								hendes Haand; det var netop i det Øieblik, Herman
								fra Aabningen ovenover saae ned til dem, men han hørte ikke et
								Ord, hørte ikke, hvad der blev sagt.»Ja, Elisabeth! De er mig saa inderlig kjær,
								jeg vil ved Dem kunne blive lykkelig, uendelig lykkelig! paa dette
								hellige Sted vover jeg at sige Dem det: Bliv min Kone!«Nei, Herman hørte det ikke, og dog foer han
								uvilkaarligt tilbage, overrasket ved den Inderlighed, hvormed
								Kammerjunkeren greb Elisabeths Haand,
								forlegen over, som Lurer maaskee at være traadt ind i en
								Hemmelighed; han stod et Øieblik opreist, uvis om han skulde tale
								eller tie, gaae eller blive; han vovede ikke at skyde  Brædtet hen over Aabningen og maaskee ved
								Larmen deraf vække deres Opmærksomhed; - sagte vilde han
								liste sig bort. Hvad var der bleven sagt? i hvad Forbindelse stode
								deres Ord med hvad han havde seet? De talte endnu dernede, men
								Ordene forstod han ikke, vilde ikke høre dem, - da hans
								eget Navn i det samme lydeligt nævnedes af Kammerjunkeren.»Herman! De elsker Herman?« sagde han, »svar mig derpaa!«Og Herman hørte det; Blodet steg ham op til
								Hovedet, han vilde bort, men han snublede og faldt; det gik keitet
								med at krybe over Hvælvingerne tilbage, og da han naaede Trappen
								ned, blev han her et Øieblik staaende, tvivlraadig med sig selv, om
								han skulde gaae eller blive. I det samme hørtes Trin, Døren til
								Vaabenhuset blev slaaet i; det var Elisabeth, som hurtigt havde afbrudt Samtalen og, fulgt af
								Kammerjunkeren, forlod Kirken. Da Herman
								stod i Vaabenhuset, fandt han sig lukket inde; fra Kirken selv
								var dog maaskee endnu en Udgang, idetmindste kunde man dog slippe
								bort igjennem et af Vinduerne. Disse sad imidlertid meget høit. Hans
								Tanker vare i stor Bevægelse; han satte sig foran Alteret, hvor de
								To for et Øieblik siden havde siddet. »De elsker Herman!« gjentog han for sig selv; og hvad havde hun
								svaret derpaa? - Hvad havde foranlediget dette Udbrud?
								Hvilket Forhold var der mellem de To? Tankerne sænkede sig fra
								Panden til Hjertet; han gik et Par Skridt og blev staaende foran
								Gitteret ved den aabne Begravelse; den nærmeste Kiste var den
								mindste, der laa en vissen Blomsterkrands paa den, hvert Aar
								fornyedes den; det maatte være Hermans
								Moder, som hvilte der; Kisten ved Siden af gjemte vistnok hans
								Fader; han tænkte derpaa: det var første Gang, han stod her ved
								Capellet, disse Døde saa nær. Ingen af dem kunde han huske, han var
								kun lidt over et Aar gammel, da de døde. Hvad Bedstemoderen for
								Aaringer siden i Bitterhed udtalte om hans Fødsel, huskede han paa;
								i hans Tanke fremtraadte den i Silke og Fløiel klædte Røver paa
								Veien til Retterstedet, hans eget Speilbillede med de mørke Øine, de
								skinnende hvide Tænder; til denne Skikkelse stillede sig en anden,
								det var Elisabeths Fader, som han stod i
								Billardstuen og tørrede Øinene med Uldqvasten paa sin Kasket. Og nu
								de To, som nyligt sad her foran Alteret, og hvad her var sagt! - Alt
								gik i hurtig Tankeflugt gjennem Hermans
								Hoved og Hjerte, for hurtigt til at vi kunne lægge Ord  derunder, men selv uden disse ville
								vi forstaae ham. Nogle Minutter havde han staaet, da blev der
								stukket en Nøgle i den lille Dør, som fra Capellet førte ud til
								Kirkegaarden; Døren gik op og den gamle Baronesse og Madam Krone traadte ind. Med Forundring saae de
								ham. »Herman!« sagde Bedstemoderen, »Du
								her!«»Jeg fandt Ingen ovre paa Gaarden,« svarede han, «saa gik jeg her
								over og er bleven lukket inde; jeg ventede rigtignok ikke, at De
								skulde komme her, det er ikke Stedet til at bringe min
								Geburtsdags-Hilsen.«»Gratuleer kun!« sagde hun; »veed Du ikke endnu, at det aldrig har
								været min Fødselsdag? Den blev der ikke lagt Mærke til, da jeg blev
								født, men denne Dato er bleven husket! da gjorde han der i
								Marmorkisten min Fader blodigt ondt, min Moder og mig; derfor har
								jeg gjort Fattigfolk godt den Dag! Men det skal Du ikke rose mig
								for, og jeg vil det ikke heller; jeg havde ondt i mit Hjerte imod
								ham, men nu har gamle Kong Frederik bedet
								hos vor Herre for Herremændene, som han her bad for
								Bønderne.«Herman nikkede venligt deeltagende til den gamle Kone.»Nu har jeg imorges ryddet op paa Gaarden,« vedblev hun, »og jeg har
								ryddet op i mit eget Hjerte; det skulde man altid gjøre! jeg kom her
								for at sige, at det Gamle er glemt, at nu sætter jeg ikke mine Been
								her, før de bære mig herhen. Ja, veed Du hvad, Herman, jeg kunde have Lyst til at
								ligge udenfor og ikke lade min Kiste staae til Stads som en anden
								Dragkiste. Giv mig Din Haand! Her sover Din Moder, hun var reen og
								uskyldig, som en Guds Engel! gjør hende Glæde og gjør mig Glæde ved
								at være god imod fattig Mand. Vi ere Alle eet Stykke, Alle gjorte af
								samme Klat Jord; En kom i Avispapir, en Anden i Guldpapir, men den
								Forgyldning skal Klatten ikke være stolt af. Der er Adel i enhver
								Stand, men den stikker i Tanken og ikke i Blodet, for vi ere ogsaa
								Alle eet Blod, hvad de saa sige; hvad der løber i Aarerne ved Hælen
								har før været ved Hjertet, og kan komme der igjen, saaledes er det
								indeni os, og saaledes er det med Menneskene udenom os. Læg det paa
								Hjertet! - Og nu gaae vi, mit Barn!«IX.Skilsmisse og Sammenkomst.I den store Sal paa Gaarden fik Bønderfolkene deres Presenter, Uldent
								og Linned, Madvarer og Legetøi, og: »Baronessen talte rigtig op med
								os,« sagde de. Ved Frokostbordet sad Herman
								ganske ene; Kammerjunkeren havde undskyldt sig, han
								componerede; og Elisabeth lod sig see, rakte
									Herman Haanden, men der var en Uro hos
								hende, hun havde et Arrangement at gjøre, sagde hun, - og Herman sad igjen ene. Han gik i Haven og
								pludseligt stod Kammerjunkeren for ham, saa fri, saa livlig og
								hjertelig; det var slet ikke, som om Noget nys havde stærkt bevæget
								ham; han talte om sin Musik, sin nyeste Composition, hvor rask den
								gik fremad.»Jeg ligger her som i en rolig Havn,« sagde han, »kan rulle mig i mig
								selv uden at forstyrres udenfra. Det har været frugtbringende
								Maaneder for mig, men min Natur er ikke for en saa vedvarende Fred;
								i de sidste Dage har jeg af og til følt Uro og Reiselyst, idag har
								jeg et saadant Anfald. Der er noget af Trækfuglenes Natur i mig,
								denne Drift, som uforklarlig driver dem afsted fra den hyggelige
								Rede, driver dem afsted paa den smukkeste Dag. Jeg troer, jeg flyver
								før jeg selv veed det.«»Jeg har i en tidligere Tid kjendt det samme,« svarede Herman; »det ligger i Ungdomssindet og det
								har De, som en stærk begavet poetisk Natur, bevaret længere end jeg;
								det er en Drift, der maa være, som hos Bien, for at flyve ud og
								samle til Honning.«Medens de saaledes, i Samtale om Stemninger og Tilstande, der dog
								slet ikke berørte denne Morgens Begivenhed i Kirken, vandrede om i
								Haven, rullede den ene Vogn efter den anden med Gjæster ind i den
								gamle Gaard. De syntes ikke at bemærke det; Tjeneren kom og lod dem
								vide, hvor seent det var.Ved Middagsbordet fik Herman Plads ved en
								gammel Bekjendt, der var lykkelig ved at sidde hos en Mand, som
								havde seet saameget af Verden.»Det danner, det belærer!« sagde han; »hvor har jeg ikke ønsket mig i
								Deres Sted? for jeg veed hvad det er, at reise; jeg har besøgt det
								meste af Tydskland, været i Hamburg, Hannover, Frankfurt,  rundtom, men hvad er det mod Dem?«
								Det var Justitsraaden fra Odense, ham, vi maaskee huske fra gamle
								Dage; han var blevet et synligt Stykke ældre, de graae Haar laa
								tyndt hen over Panden, hans Ledsagerske paa Livets Reise havde
								forladt ham, han var Enkemand.Elisabeth sad paa den modsatte Side; ikke en eneste Gang saae hun hen
								til Herman, derimod forekom det ham, som om
								hun flere Gange med et tankefuldt, vemodigt Blik, betragtede
								Kammerjunkeren, -ja, endogsaa, at der eengang trængte
								Taarer frem i hendes Øine, som hun igjen tvang tilbage.»Og han kan troe, at hun elsker mig!« tænkte Herman; »han kan glemme, hvilken Forskjel der er i hendes
								og min Alder, hun sexten, jeg fire og tredive, altsaa det Dobbelte,
								ja mere end det Dobbelte! hun, dette Barn, som jeg har baaret paa
								mine Arme, trykket til mit Hjerte! - Men er han ikke ogsaa
								den Ældre? ja, af min Alder, eller over den! han maa være det,
								- men det staaer ikke i hans Ansigt, ikke i hans Sjæl, den
								er ung, som hendes! Sjælen er dog Rod og Blomst paa vort Livstræ!«
								Tankefuld sænkede han sine Øine, og da han atter saae op, var det
								paa Elisabeth, der saa jomfruelig smuk sad
								over for ham; ja, Mennesket er skabt i Guds Billed, følte han;
								hendes afprægede sig i hans Tanke for at følge ham til Hjemmet, og
								som Solstraalerne, der samles i Brændeglasset, at virke med stærkere
								Kræfter.Samme Aften, da Selskabet var brudt op, havde Kammerjunkeren en lang
								Samtale med den gamle Baronesse, og det var i Anledning af denne, at
								Madam Krone næste Dag fik et lille Foredrag,
								som vil bringe os et Skridt videre i disse Begivenheder; det var et
								Foredrag over »Ægteskab.«»Man skal ikke lege vor Herre,« sagde Baronessen, »ikke parre
								Mennesker sammen. Det duer ikke, Madam Krone, og jeg har aldrig gjort det.«»Ja, jeg ikke heller,« svarede Madam Krone;
								»jeg veed slet ikke, hvorfor De siger det til mig.«»Fordi jeg siger det til mig selv!« sagde Baronessen; »jeg har læst i
								en gammel Bog, eller jeg har selv udtænkt det, det husker jeg ikke,
								men det er det samme, thi trykkes skal det ikke: ethvert Menneske er
								saadan en halv Kugle, som triller om i Verden og vil have den
								rigtige, halve Deel, som hører til den, for at blive heel.«»Ja, hvad kan det hjelpe,« sagde Madam Krone.»Saa trille de bedre!« sagde Baronessen; »der kommer en Halvdeel og
								der kommer en anden Halvdeel; de smække strax sammen, men de passe
								ikke, de trille daarligt; tidt falde de fra hinanden, og det er da
								ikke det Værste. Saaledes troede jeg og om mit »gode Barn« og den
								lille Elisabeth, at det var to Halve til en
								rigtig Heel; jeg har ikke smækket dem sammen og vilde ikke lege vor
								Herre, men jeg lagde dem i Banen og tænkte: nu kan de løbe. For det
								er slemt, Madam Krone, naar den ene Halvdel
								triller om i Grønland og den anden i Frankrig, - de finde
								ikke hinanden! Jeg har tænkt mit, men jeg har tænkt galt, de ville
								ikke løbe sammen; han har faaet Fart med Et, han triller til Paris,
								- nu kan hun trille til Oland, jeg gjør ingen Kunster!«Dagen var bestemt til Kammerjunkerens Afreise; han vilde bort, han
								maatte bort.»Jeg er ikke det Selv-Menneske, at jeg skulde holde paa ham,« sagde
								den gamle Baronesse; »han hører Verden til, han er en Viin, der skal
								hældes i Guldskaal og ikke staae her i Spølkummen. Han skal reise,
								det vil jeg selv have!« og Vandet kom den gamle Kone i Øinene.Det var, som om den Uro, der drev ham fra Gaarden, ogsaa havde grebet
									Elisabeth; hun var jo fuldkommen rask,
								der var næsten gaaet et Aar, siden hun forlod sit Hjem paa Oland;
								hvor rig havde ikke den Tid været? et heelt nyt Menneske følte hun
								sig at være blevet; Barndomstiden, syntes hun, laa langt, langt
								tilbage; hun var løftet høit til Tanke og Alvor, og Alt under
								Solskin og Glæde; milde Øine havde seet til hende, Alle vare
								kjærligt traadte hende imøde; men nu i de tre sidste Dage var det
								anderledes, det var, som hun havde krænket et Menneske, der var
								hende inderlig god, og hvem hun følte for, som for en kjær Broder,
								ikke mindre - men heller ikke mere. Det var den sidste Aften, Kammerjunkeren var paa Gaarden; der var et
								Liv, en Bevægelighed hos ham, det var, som om han alt med een Fod
								stod midt inde i Pariserlivet. Marseillaisen klang igjen fra
								Claveret, det infernalske Thema af »Robert«, og »Berangers Sange«,
								kraftigstaf disse: »Reine du monde, ô France, ô ma patrie!«Den gamle Baronesse var ligesaa livlig; men da Klokken slog ti, den
								sædvanlige Sengetid, eller rettere, Tiden, da man selv om Sommeren
								brød op, fik hendes leende Ansigt et alvorligt Udtryk, Vandet stod
								hende i Øinene.»Farvel, mit gode Barn! vær skikkelig og dygtig, som altid! jeg
								staaer ikke op med Solen imorgen tidlig; jeg siger mit Farvel engang
								for alle!« Hun tog ham om Kinden. »Lad mig rigtigt see Ansigtet!
								see, nu har jeg det og skal huske det, hvor jeg kommer hen. Gud
								velsigne Dig, mit gode, skikkelige Barn! Gaa, gaa! Farvel!«Og Kammerjunkeren maatte skynde sig med at komme bort; han fik
								trykket Elisabeths Haand, men Intet sagt,
								den gamle Frue vinkede mod Døren; hans Øine laae et Secund nølende,
								vemodige, inderlige paa Elisabeth, han saae
								til Baronessen, nikkede og var ude af Stuen.Da Elisabeth kom paa sit Værelse, satte hun
								sig strax til Skriverbordet; hun kunde ikke andet, hun maatte udtale
								sig for Vennen, Broderen, sige ham et kjærligt, hjerteligt Levvel.
								Med en Uskyldighed, en Inderlighed sagde hun ham, hvor bedrøvet hun
								var, bad ham tilgive sig, bad ham være hende god, som en Broder kan
								være det. En Elsker vilde imellem disse Linier have læst Haab og
								Lykke, men han havde jo rigtignok læst feil. En lille Pung af
								trefarvet Silke var alt for en Uge siden færdig og bestemt for
								Kammerjunkeren, naar de skiltes, men i den Hurtighed, Afreisen var
								bleven bestemt, havde Elisabeth glemt denne
								lille Erindring; den blev taget frem, Brevet blev lagt deri, og hun
								gik tilsengs, for betids imorgen at staae op og sige ham endnu
								engang. »Lev vel!« Der vilde ingen Søvn komme i hendes Øine, Timerne
								gik under store Søer af vemodige Tanker; i Dagningen blundede hun
								lidt, men foer op afsøvne, thi der kjørte ind i Gaarden en Vogn; det
								var den, som skulde bringe Kammerjunkeren til Assens, hvorfra han med Dampskib samme Dag vilde naae til
									Kiel. Elisabeth
								foer ud af Sengen og klædte sig i Hast paa; sit Brev tog hun
								igjen frem; hun maatte læse det endnu engang, - da i det
								samme Vognen kjørte ud af Gaarden; Kammerjunkeren havde alt været
								færdig ved dens Komme, og ikke ladet vente paa sig. Elisabeth sprang til Vinduet, stak Brevet
								hurtigt ned i Pungen. Kammerjunkeren kjørte ud lige under hende, hun
								kunde have kastet begge Dele ned i Skjødet paa ham; hun tænkte det,
									 men vaklede i sine Tanker, og
								saa var han alt et Stykke ude. Han vendte sig og saae op til
								Vinduet. »Farvel! Farvel!« raabte hun med bevæget Stemme; han
								svarede og svingede med Hatten, men Brev og Pung holdt hun fast i
								sin Haand; Vognen dreiede om Ladebygningen, ud af den forreste Port.
									Elisabeth saae mod Skyerne, de farvedes
								røde af den opgaaende Sol.Otte Dage efter skulde Elisabeth til sit
								Hjem, til Halligerne; Moritz vilde da paa en bestemt Dag ved Dampskibets Ankomst
								afhente hende i Flensborg; derhen maatte hun fra Fyen gaae alene med Dampskibet. Hermans
								Gaard skulde hun ikke faae at see; et Besøg der havde ofte
								været bestemt medens at Kammerjunkeren endnu var her, men det blev
								altid udsat; nu var det, som sagt, ganske opgivet; men ikke af Madam
									Krone, der syntes saa godt om
								Eiendommen, og vilde, at Elisabeth skulde
								see sit Fødested. Ja nu saae der jo ganske anderledes ud! istedetfor
								den faldefærdige Gaard, de dyndede, begroede Voldgrave, var der nu
								et lille Paradis, det yndigste Landsted, saa smukt beliggende, med
								Udsigt til Beltet og Langeland. »Det var Synd om Elisabeth
								ikke kom derhen,« meente hun, og tre Dage før Afreisen blev det
								da ved Madam Krones diplomatiske Talent sat
								igjennem, at Elisabeth skulde komme der,
								- hun og Madam Krone; Baronessen
								vilde imidlertid, som hun sagde, være fri for dem begge To, og
								fornøie sig hjemme.Der var et Par Miil at kjøre, men Egnen var meget smuk, især efter at
								man havde forladt Hovedlandeveien; man kom da i en bakket Skovegn,
								der paa de fleste Punkter havde noget parkmæssigt; Veien førte forbi
								Skraaninger, hvor man saae ind gjennem Toppene af gamle, høie Bøge,
								ned i store Mølledamme; Vandmøllen laa saa dybt, at Røgen, der
								blaalig steg fra Skorstenen, havde en lang Strækning at løfte sig
								forbi den høitliggende, mørke Skovgrund bag ved. Smukke Græsplainer
								strakte sig op ad Bakker omgivne af Skov, og hvor der tæt ved Veien
								stod et gammelt Piletræ, saa knuddret og revnet, at man skulde troe,
								det maatte falde, bar dette i sin sprukne Bul og knortede Top et
								heelt Vildnis af Hindbærbuske og Skovblomster, voxede op fra Frø,
								som Vinden eller Fuglene havde baaret herhen.»Det er uendelig deiligt!« udbrød Elisabeth,
								»og her er en Fred, en Velsignelse over Alt!« Hendes Øine lyste
								derved, og i det samme  Øieblik sank
								vemodige Tanker gjennem hendes Hjerte. »Her gik min stakkels Moder,
								syg og forladt,« tænkte hun; »her paa en Kirkegaard, jeg ikke selv
								veed, har de begravet hende; Ingen kjender hendes Grav.«Madam Krone fandt ogsaa Egnen velsignet
								deilig, »det havde hun altid fundet den,« sagde hun; »vare vi bare
								igjennem Posen!«Hvad Madam Krone kaldte Posen, var en lang
								Gyde med levende Hegn, det prægtigste, der var at finde i hele Fyen.
								De vilde Rosenhækker, hvis grønne Blade udbredte en Æbleduft, hang
								saa frodigt frem med tornede Grene, saa at disse sloge Hestene mod
								Boven; høie Skræpper løftede deres Kæmpeblade, Hylden bugnede af
								Frugt, og Haslerne vare som oversaaede med fem- og syv-kløvsede
								Nødder, medens Convolvoli, eller som Bonden kalder dem, »Kravlop,«
								kappedes med Humleranken om at faae Magten.Veien gjorde en Bøining og der laa et lille, venligt Landsted, hvis
								Hjørner begrændsedes af to Taarne; et gammelt, prægtigt Lindetræ,
								det samme, de søfarne unge Venner saae i den forfaldne Gaard, var
								Prydelse foran Indgangen.Med glædestraalende Ansigt kom Herman sine
								Gjæster imøde, der var ingen Overraskelse ved dette kjære Besøg.
								»Endelig, endelig!« raabte han, »det var deiligt, og det skylder jeg
								Madam Krone!«»Ganske og aldeles mig!« svarede hun. Og de førtes ind i de
								pompejansk malede Stuer; her var nydeligt, hyggeligt. Frokostbordet
								dækkedes i det runde Hjørnekammer, hvorfra man saae ud over Eng og
								Skov. Det var netop Stedet, hvor Elisabeth
								var født; der lød nu hendes Skaal til Velkomst. Man talte sig
								næsten fast til Bordet, - det var, som de der glemte, at
								Huus og Have ogsaa maatte sees; Timerne fløi hen. Det var næsten mod
								Solnedgang, da Madam Krone huskede paa
								»Tingstedet,« den Rest af et Oldtids-Minde, der laa tæt bag
								Meieriet, et Navn, den nærliggende Bygning endnu førte.»Min bedste Udsigt!« raabte Herman, »den
								videste af dem alle! der er ogsaa en forunderlig Hastværk i den Dag
								i Dag, hvor er Tiden blevet af?« Og han bød Madam Krone Armen, - hun var træt -og de fulgte en Sti under
								Elle- og Hassel-Buske, der hang fulde af Nødder; en naturlig Vold
								hævede sig tilhøire; det syntes umuligt, at Hestene her kunde gaae
								foran Ploven, Skraaningen var for stærk, og dog havde de gaaet her,
								det viste den modne Hvede, som nu 
								bølgede her over Plov-Furen. Snart stode de foran Tingstedet, der frembød en Mængde store Stene, opstillede
								i en aflang Kreds; Slaaenbuske og Brombærranker dannede her et lille
								Krat; en Skare Krager fløi skrigende bort herfra, ud over
								Landskabet, som i mindre Høider og Dale sænkede sig med Kornmarker
								og Enge, omsluttede af Skove.»Møllebækken dernede,« sagde Herman, »har
								engang været en mægtig Aa, der har baaret Vikings-Skibe her høit op
								i Landet; man seer tydeligt hele Aaleiet. Her oppe sad de gamle
								Kæmper og holdt Raad, hver paa en af disse Stene, og Høvdingen sad
								paa den største; de stærke Mænd ere Alle borte, Alle glemte, deres
								Navne og selv deres Tid; ogsaa han, som ligger deroppe, vist en
								Konge, kjender nu Ingen Navnet paa,« - og Herman
								pegede paa en Steenhob høit bag ved dem, hvor den naturlige
								Vold pludselig brød af. Tre store Stene med en mægtig Overligger
								laae der, den syntes at svæve i Luften.»Derfra har vi en endnu større Udsigt,« sagde han, »et heelt
								Rund-Malerie.« De stege derop og »store Belt,« med enkelte Seilere, den sjællandske
								Kyst og Langeland udbredte sig foran. Madam
									Krone vilde ikke kravle saa høit, hun
								satte sig ved Nøddebuskene. Elisabeth stod
								paa den overliggende Steen, der var bred nok til at Herman kunde stige op ved Siden af; Solen
								sendte sine sidste Straaler og Vinden luftede saa frisk; de stode i
								Luft og Sol paa Stenen, som Elimar og Elisabeth engang havde staaet i det stigende
								Hav; hvor vare de Tanker, som her fik Liv? - Der staaer i
								Skriften, at »Ild- og Hvirvelvinde ere Herrens Tjenere;« ogsaa den
								varme Solstraale og de milde Vinde melde hans Bud; de bære mangt et
								Ord, der er for helligt til at klinge for Mængdens Øre, Ord, der
								indeslutte en Poesi, som den, Petrarca
								nedlagde i sine Sonnetter, som den, hver ung erotisk Digter
								troer at give i sine første Sange. Herman og
									Elisabeth havde sat sig paa den
								overliggende Steen; der fandt Madam Krone
								dem, da de, uden at høre hende, bleve siddende og hun kom til.»Men De lade mig sidde dernede!« sagde hun, »høre slet ikke, komme
								ikke heller! er her da saa deiligt?«»Uendelig deiligt!« raabte Herman med et
								Udtryk af Henrykkelse; »her er til at dandse ved!« og han svingede
								Madam Krone rundt, der baade lo og saae
								forundret ud over den Lystighed. Han førte  hende hen til Elisabeth, som havde reist sig; hendes Kinder brændte
								blussende røde, - det var, som om der stode Taarer i hendes blaae
								Øine.Hvad var skeet? - ja, to Dage senere var det ikke længere en
								Hemmelighed, - de vare Brud og Brudgom.»Jeg har sagt, og det er min Mening,« sagde Bedstemoderen, »heller
								fra Malkebøtten end fra Statscalenderen, og Elisabeth hører mere til den Første end til den Sidste,
								hun er »Fattigmands Barn,« og det er jeg ogsaa, vi have een Slags
								Stamtræ! Christeligt Menneske vil hun altid blive, og hun kan lære
								de unge Baroner, naar de komme, at de selv ere i Slægt med
								Fattigmand; jeg skal ogsaa give en god Huske-Seddel. »Bedstemoders
								Brudegave« kunne I kalde den, det er et Stykke fra mit Liv og
								Levnet, det er Blomsten paa mit Stamtræ, som skal give god Lærdom.«Og hvad var »Bedstemoders Brudegave?« Den blev bragt paa
								Bryllupsdagen, den Dag, vi hurtigt flyve til, sidst i September,
								netop Aarsdagen, da Vennerne sad i den faldefærdige Gaard, der nu
								var et hyggeligt, deiligt Hjem, Aarsdagen, da Vennerne hørte det
								spæde Barn græde og Herman trykkede det til
								sit Hjerte, det Barn, som nu var hans Brud, hans Hustru.Portrætmaleren vælger det bedste Moment til at tage Billedet af den,
								han vil fremstille, vi vælge det lykkeligste: »Bryllupsdagen.« Elisabeth staaer for os. En hvid atlaskes
								Kjole uden Forziringer omslutter hende, det brune, skinnende Haar
								ligger i en naturlig Fletning; hun er noget bleg, men Øinene lyse,
								Sjælen straaler fra dette Aasyn, og man seer, hun er kun sexten Aar!
								Fattigmands Barn, i Legems-Skjønhed adelbaaren, i Aand og Optræden
								en Datter af Aandens Adel, der er den høieste, staaer her for os.
								Endnu kun saa kort en Levealder og dog en Historie for mange Blade,
								endnu kun et stille Liv, men i et afrundet Heelt, endnu kun en
								Hverdagshistorie, men som af den poetiske Sjæl paa sin bedste
								Solskinsdag blev seet med alle sine Blomster. Hun huskede Moritz's Ord om den røde Traad, der gik
								gjennem Tougværket, smaat og stort, for at antyde, det var Kronens
								Eiendom, og den usynlige Traad, der gik gjennem hvert Menneskes Liv
								i smaat og stort, og viste os, at vi ere Guds Eiendom. Hun saae den
								i de Aar, hun havde levet, hun saae, hvor nødvendig, hvor
								velsignelsesrig, hver tung Omskiftelses-Dag havde  været hende; hun forstod, at i det ensomme
								Liv paa Oland, mellem Natur og Bibel, var en
								rigere Sæd nedlagt i hendes Sjæl, end der i den velhavende Gaard,
								hos den gamle, underlige Baronesse, vilde have været Mulighed for;
								selv Mødet med Enkefruen maatte saa være; Kjøretouren med Adelgunde førte lidt over Sumpgrund, men
								Sumpen havde sine Lillier, i Støvtraadene laa den usynlige himmelske
								Traad. Med Taknemmelighed og Forvisning hævede sig Elisabeths Hjerte til Gud; og vort vil det
								ogsaa, naar vi, som hun, hver søger i vort Livs Historie den usynlige Traad.Midt paa Bordet stod Bedstemoders Brudegave skjult i et lille Skrin, der ikke
								maatte aabnes før hendes Død; Ingen maatte før see, hvad hun kaldte
								Blomsten paa sit Stamtræ, eller Huskeseddel for den kommende Slægt.
								Af stort Omfang kunde det Givne ikke være. »Det er min Skat,« sagde
								hun, »og den love I mig at gjøre Brug af i Familien paa den
								fjortende August!« Var det Guld og Kostbarheder, der skulde uddeles?
								Var det et Smykke, Elisabeth skulde bære?»I skulle nok høre Bestemmelsen!« sagde den gamle Kone og kastede med
								Hovedet.Og Gjæsterne samledes om Bryllupsbordet; der var Moritz, Hedevig og Præsten, som
								havde holdt Vielsen; ellers var der Ingen, det ønskede Herman og Elisabeth,
								det vilde Bedstemoderen, og vi kunne sige, Madam Krone med.Fuldmaanen var Fakkelbærer, da tidligt paa Aftenen de lykkelige To
								kjørte til deres Hjem, Elisabeths Fødested.
								Veien kunde have været hundrede Mile, de havde ikke følt det, ikke
								tænkt derpaa. Det lille Skrin stod paa Elisabeths
								Skjød,- hvad gjemte det?Vi ville ile til Tidspunktet, det kunde aabnes, Bedstemoderens
								Dødsdag; men den er ikke endnu. Fuldmaanen, som lyser Brudeparret
								hjem, skinner ind i Kammeret til den gamle underlige Kone, der foran
								sin Seng bøier Knæ og beder sin Bøn til vor Herre.X.Lidt om dem Alle. - Bedstemoders Brudegave.Fra det stille, lykkelige Hjem ville vi igjen flyve ud, flyve vidt
								omkring, for trætte at komme tilbage, og da endnu bedre nyde Hvilen,
								omfatte med Tanken det hele Billede, der nedlagdes i disse Blade; vi
								ville see til alle gamle Bekjendte, see, hvorledes de have det. Der
								ere gaaede fire Aar siden Hermans og Elisabeths Bryllup.Enkefruen er kommet i Tugthuset, der sidder hun godt, og vænnes til
								»Politi-Luft.«Adelgunde -ja det gaaer forunderligt til i denne Verden! men det er
								nu ikke anderledes - hun er gift med Holger, det har hun forstaaet at bringe istand! han er
								Postmester i en Provindsby og hun er Postmesterske; og det var den
								Knap Skyld i, den ulykkelige Knap, som gik af, ellers havde Holger maaskee siddet med Clara ved sin Side. Clara, som nu
								lever i Kunsten og den store Verden, har sin Loge i Kjøbenhavns
								italienske Opera, sværmer for Italienerne, bringer dem regelmæssigt
								Krandse, kalder frem og er lykkelig, - den høie Verden er det, det
								halve Kjøbenhavn er det; ligesaa begeistret er hun for det Ydre af
									Thorvaldsens Museum, og det uagtet hun
								ikke er malet paa Muren.Frederik er traadt ud af Stænderne; ogsaa ved Statens Skib er han
								blevet kjed af sin Ungdoms Lyst, Styrmands-Kunsten.Lille Sanne er bleven confirmeret allerede for tre Aar siden og har
								to Gange været forlovet; Kjæresten nu er ved Dampvaskeriet, og det
								maa glæde os for lille Sanne, hun kan blive
								reen endnu!Liremanden, Elisabeths
								Fader,-ja, hun veed endnu ikke noget om ham, og han heller ikke
								om hende, saaledes har han grupperet sin Historie, at man kommer
								reent af Sporet,- han er imidlertid i Kjøbenhavn, og gift
								- med lille Sannes Søster; hendes
								første Mand døde, denne har faaet hans Embede, ikke med at bære
								Bladet om, men med det Vigtigere: at være Ansvarendes! selv bebuder
								han et nyt Blad med Familie-Hemmeligheder og Træsnit, det vil faae
								Abonnenter! Men vi gaae langt fra disse til det friske, aabne Hav,
								til de stille Halliger, ogsaa der have vi
								Bekjendte. Alt paa Oland var, som dengang,
									Elisabeth reiste bort, selv Piltitz laa paa samme Stol og  saae paa Billedet af Stammoderen Ose, hvis
								Øine Elimar havde prikket i, Elimar, der var i Velstand ved Enken. Jap-Lidt-Piders havde friet til Keike, men de vare ikke blevne enige. Alt
								var som før, kun Stikkelsbærbusken ved Præstegaarden var visnet,
								Foraaret rullede ikke mere dens fine, grønne Blade ud, og Havet
								havde skaaret et stort Stykke bort af den gamle Kirkegaard.Men i Fyen bragte alle Aarets Tider Rigdom og Lykke; i Fyen paa den
								lille Gaard byggede og boede Herman og Elisabeth, med hvert Aar endnu lykkeligere,
								om det var muligt; hvad hun havde drømt den Nat, Kong Frederiks Liig
								førtes til Roeskilde, kom tilbage i hendes
								Tanke; hun erindrede sig nu, at det var Herman, som indtog Elimars Plads, da
								hun i Drømme læste sin Fremtids Bog. Hun troede derpaa, syntes, at
								hendes Lykke i Virkeligheden var en fortsat Drøm. Der var en
								Velsignelse i og om det lille Hjem, ret som om gode Alfer, - Sagnet
								fortæller jo Sligt - nærede hver en Rod. Frugttræerne bugnede i
								deres Fylde, Kornet havde de tungeste Vipper, og foran i Canalen
								skød frem ElisabethsYndlingsblomst, den hvide Aakande, Nordens
								Lothusplante; den laa som en stor svømmende Busk midt paa Vandet, et
								heelt Blomster-Eventyr. I det Hjørne af Huset, hvor Elisabeth var født, gjemtes i det prægtige
								Rococco-Skab det uaabnede Skrin med Bedstemoders Brudegave; en Dag
								gjemte Elisabeth der nogle skrevne Blade;
								paa dem stod Bedstemoders Historie, indtil de unge Folks
								Bryllupsdag, et tro, smukt Billede af den gamle Baronesse; man kunde
								ogsaa kalde det en Novelle, og virkelig, i den var løst Digterens
								Opgave, at aabne Øiet for det Poetiske i Hverdagslivet om os, pege
								hen paa den usynlige Traad, der i ethvert Menneskes Liv tyder paa,
								at vi ere Guds Eiendom, lade os see det Eiendommelige i Hjemmets
								Natur og i Menneskene der, og finde Præget af Gud, selv hvor dette
								skjules under Narreklædning eller Pjalter.Herman hævede truende Fingeren og smilede: »Du har endnu ikke slaaet
								Digteren ihjel i Dig!« sagde han.»Aanden kan man ikke ihjelslaae!« sagde hun spøgende. »Dette være
								imidlertid en Forklaring til Bedstemoders Brudegave, hvad saa denne
								er. Det erindrer om hende.«»Og om mit kjære Hittebarn!« sagde Herman og
								trykkede Elisabeth til sit Hjerte; »om hende
								og Dig! De to Baronesser!«Og vi besøge den Ældre, den underlige gamle Kone.Ovre paa den store Gaard residerede hun endnu, Bedstemoderen, og
								Madam Krone ogsaa. Det var i Rosentiden, den
								store Rosenplet inde i Gaarden, hvor før Træhesten havde staaet, var
								i sin rigeste Flor. Paa Marken udenfor stod den røde Kløver saa tæt
								og duftende med sine Blomster, som vilde de ogsaa være Roser. Luften
								var varm, Skyerne saa smukke, de kunde afmales Allesammen, saa
								ganske vare de, hvad de skulde være; Bierne fløi summende om, og
								Pileqvistene bøiede sig under Skarer af Graaspurve; der var et Røre,
								et Liv og under dette nærmede sig, ikke den hvidgule Beenrad med
								Leen, som han staaer malet paa Kirkens Muur, nei, Fornyelsens Engel,
								hvis Vingeslag bringer fra det ubekjendte Land en Luftning, i hvis
								forfriskende Bad vort jordiske Legeme føler et Gys. I to Dage havde
								den gamle Baronesse skrantet, nu havde hun igjen sin sædvanlige
								Livlighed, og denne forøgedes endnu mere, da hun idag, kort før
								Middagsbordet, fik et Brev fra sit gode Barn, Kammerjunkeren, et
								Brev, der sagde hende, at han ikke skulde døe som Pebersvend; en
								fortræffelig Pige var hans Brud, en Skotlænderinde, Søster til Knox, som vi erindre fra Besøget i
								Præstegaarden paa Oland; hans nye Opera Stormen, efter Shakspears
								Drama, var bragt paa Scenen i London og havde gjort furore.»Hurra for England og Skotland!« raabte den gamle Baronesse. »Den Skaal ville vi
								drikke, Madam Krone!«Og hun fyldte Glasset og tømte det; hendes Øine bleve saa store, saa
								klare. »Hurra for England og Skotland!« gjentog hun; det var Lampen, der
								blussede op; hun smilede, sad stille, som tænkte hun ret inderlig
								glad paa noget; da lukkede hendes Øine sig halvt, hun aabnede dem
								igjen.»Det er mærkeligt, hvor jeg er træt!« sagde hun; »Søvnen kommer lige
								med Et over mig; -jeg er dog ikke stærk, selv til at bære
								en Glæde;-jeg vil sidde lidt tilbage i Lænestolen.«Og hun sad der og syntes at sove, men kun et Par Minutter, og
								underlig heftig slog hun Øinene op: »Hvor er Herman? hvor er Elisabeth?« sagde
								hun. »Jeg faaer dem ikke mere at see, jeg døer! Lad mig ikke ligge i
								Capellet, men udenfor det, der er en kjøn Udsigt. Jeg vil ikke see paa den, men det kan de, som komme derhen, og saa har de dog nogen Fornøielse
								af det. Jeg har givet min Brudegave,  men jeg vilde have sagt et Par Ord med den; nu kan de lukke
								Skrinet op. Hvad troer Du, der ligger deri? Der ligger kun en
								Træskee, men den er skaaren af en Fjæl i Træhesten, som min Fader
								red paa, det var den fjortende August; den Dag skal de altid tage
								den frem til den unge Stamherre, naar han kommer; de skal lægge den
								for ham og fortælle ham, hvorfra den er, lade den sige ham, at
								Fattigmands-Barn - det er vi Alle - for vor Herre!«Hun nikkede, - der stod et Smil om hendes Mund, og den
								gamle Baronesse var død.Udenfor skinnede den varme Sol, Skyerne var saa smukke og Roserne
								blomstrede; der fløi en hvid Sommerfugl opad, som vilde Tilfældet
								ogsaa prædike Udødelighed, den, der lyste fra den gamle Kones Aasyn
								og lyser i hver Tro endes Hjerte.
								